<!DOCTYPE html>
<html lang="en-us">

<head>
    <meta charset="utf-8" />
    <meta http-equiv="X-UA-Compatible" content="IE=edge" />

  	<meta property="og:title" content=" 穆 道" />
  	<meta property="og:site_name" content="穆 道" />
  	<meta property="og:url" content="https://choy-mutao.github.io/" />
    
    
    <meta property="og:type" content="website" />
    

  <title>
     穆 道
  </title>

    <meta name="description" content="Note Book" />

    <meta name="HandheldFriendly" content="True" />
    <meta name="viewport" content="width=device-width, initial-scale=1.0" />

    <link rel="shortcut icon" href="https://choy-mutao.github.io/images/favicon.ico">
	  <link rel="apple-touch-icon" href="https://choy-mutao.github.io/images/apple-touch-icon.png" />
    
    <link rel="stylesheet" type="text/css" href="https://choy-mutao.github.io/css/screen.css" />
    <link rel="stylesheet" type="text/css" href="//fonts.googleapis.com/css?family=Merriweather:300,700,700italic,300italic|Open+Sans:700,400|Inconsolata" />


    
      
      
        <link href="/index.xml" rel="alternate" type="application/rss+xml" title="穆 道" />
      
    
    <meta name="generator" content="Hugo 0.68.3" />

    <link rel="canonical" href="https://choy-mutao.github.io/" />

     
</head>
<body class="nav-closed">
<div id="particles-js"></div>
  


 <div class="site-wrapper">



<header class="main-header " style="background-image: url(https://choy-mutao.github.io/images/user.jpg)">


    

    <nav class="main-nav overlay clearfix">
        
            <a class="blog-logo" href="https://choy-mutao.github.io/"><img src="https://choy-mutao.github.io/images/user.png" alt="Blog Logo" s/></a>
        
        
    </nav>
<div class="vertical">
        <div class="main-header-content inner">
            <h1 class="page-title">
              <a class="btn-bootstrap-2 title-scroll" href="#content">穆 道</a>
          </h1>
          <h2 class="page-description">Note Book</h2>
        </div>
</div>
    <a class="scroll-down icon-arrow-left" href="#content"><span class="hidden">Scroll Down</span></a>
</header>

<main id="content" class="content" role="main">
    
    
    
    
    
    

    <div class="extra-pagination inner">
        <nav class="pagination" role="navigation">
	
	    <a class="newer-posts" href="/page/8/">&larr; Newer Posts</a>
	
	<span class="page-number">Page 9 of 17</span>
	
	    <a class="older-posts" href="/page/10/">Older Posts &rarr;</a>
	
</nav>

    </div>

    
        
<article class="post Basic">
    <header class="post-header">
        <h2 class="post-title"><a href="/basic/%E4%B9%9D%E7%AB%A0%E7%AE%97%E6%9C%AF/chapter5/"></a></h2>
    </header>
    <section class="post-excerpt">
      <p>
          <section class="post-content">
            <h1 id="卷五">卷五</h1>
<p>○ 商功（以御功程积实） 今有穿地，积一万尺。问为坚、壤各几何？答曰：为坚七千五百尺；为壤一 万二千五百尺。</p>
<p>术曰：穿地四为壤五， 〔壤谓息土。〕 为坚三， 〔坚谓筑土。〕 为墟四。</p>
<p>〔墟谓穿坑。此皆其常率。〕 以穿地求壤，五之；求坚，三之；皆四而一。</p>
<p>〔今有术也。〕 以壤求穿，四之；求坚，三之；皆五而一。以坚求穿，四之；求壤，五之； 皆三而一。</p>
<p>〔淳风等按：此术并今有之义也。重张穿地积一万尺，为所有数，坚率三、 壤率五各为所求率，穿率四为所有率，而今有之，即得。〕 城、垣、堤、沟、堑、渠皆同术。</p>
<p>术曰：并上下广而半之， 〔损广补狭。〕 以高若深乘之，又以袤乘之，即积尺。</p>
<p>〔按：此术“并上下广而半之”者，以盈补虚，得中平之广。“以高若深乘 之”，得一头之立幂。“又以袤乘之”者，得立实之积，故为积尺。〕 今有穿地，袤一丈六尺，深一丈，上广六尺，为垣积五百七十六尺。问穿地 下广几何？答曰：三尺五分尺之三。</p>
<p>术曰：置垣积尺，四之为实。</p>
<p>〔穿地四，为坚三。垣，坚也。以坚求穿地，当四之，三而一也。〕 以深、袤相乘， 〔为深、袤之立实也。〕 又三之，为法。</p>
<p>〔以深、袤乘之立实除垣积，即坑广。又三之者，与坚率并除之。〕 所得，倍之。</p>
<p>〔为坑有两广，先并而半之，即为广狭之中平。今先得其中平，故又倍之知， 两广全也。〕 减上广，余即下广。</p>
<p>〔按：此术穿地四，为坚三。垣即坚也。今以坚求穿地，当四乘之，三而一。</p>
<p>深、袤相乘者，为深袤立幂。以深袤立幂除积，即坑广。又三之，为法，与坚率 并除。所得，倍之者，为坑有两广，先并而半之，为中平之广。今此得中平之广， 故倍之还为两广并。故减上广，余即下广也。〕 今有城下广四丈，上广二丈，高五丈，袤一百二十六丈五尺。问积几何？答 曰：一百八十九万七千五百尺： 今有垣下广三尺，上广二尺，高一丈二尺，袤二十二丈五尺八寸。问积几何？ 答曰：六千七百七十四尺。</p>
<p>今有堤下广二丈，上广八尺，高四尺，袤一十二丈七尺。问积几何？答曰： 七千一百一十二尺。</p>
<p>冬程人功四百四十四尺，问用徒几何？答曰：一十六人二百一十一分人之二。</p>
<p>术曰：以积尺为实，程功尺数为法，实如法而一，即用徒人数。</p>
<p>今有沟，上广一丈五尺，下广一丈，深五尺，袤七丈。问积几何？答曰：四 千三百七十五尺。</p>
<p>春程人功七百六十六尺，并出土功五分之一，定功六百一十二尺五分尺之四。</p>
<p>问用徒几何？答曰：七人三千六十四分人之四百二十七。</p>
<p>术曰：置本人功，去其五分之一，余为法。</p>
<p>〔“去其五分之一”者，谓以四乘，五除也。〕 以沟积尺为实，实如法而一，得用徒人数。</p>
<p>〔按：此术“置本人功，去其五分之一”者，谓以四乘之，五而一，除去出 土之功，取其定功。乃通分内子以为法。以分母乘沟积尺为实者，法里有分，实 里通之，故实如法而一，即用徒人数。此以一人之积尺除其众尺，故用徒人数。</p>
<p>不尽者，等数约之而命分也。〕 今有堑，上广一丈六尺三寸，下广一丈，深六尺三寸，袤一十三丈二尺一寸。</p>
<p>问积几何？答曰：一万九百四十三尺八寸。</p>
<p>〔八寸者，谓穿地方尺，深八寸。此积余有方尺中二分四厘五毫，弃之。文 欲从易，非其常定也。〕 夏程人功八百七十一尺，并出土功五分之一，沙砾水石之功作太半，定功二 百三十二尺一十五分尺之四。问用徒几何？答曰：四十七人三千四百八十四分人 之四百九。</p>
<p>术曰：置本人功，去其出土功五分之一，又去沙砾水石之功太半，余为法。</p>
<p>以堑积尺为实。实如法而一，即用徒人数。</p>
<p>〔按：此术“置本人功，去其出土功五分之一”者，谓以四乘，五除。“又 去沙砾水石作太半”者，一乘，三除，存其少半，取其定功。乃通分内子以为法。</p>
<p>以分母乘堑积尺为实者，为法里有分，实里通之，故实如法而一，即用徒人数。</p>
<p>不尽者，等数约之而命分也。〕 今有穿渠，上广一丈八尺，下广三尺六寸，深一丈八尺，袤五万一千八百二 十四尺。问积几何？答曰：一千七万四千五百八十五尺六寸。</p>
<p>秋程人功三百尺，问用徒几何？答曰：三万三千五百八十二人，功内少一十 四尺四寸。</p>
<p>一千人先到，问当受袤几何？答曰：一百五十四丈三尺二寸八十一分寸之八。</p>
<p>术曰：以一人功尺数乘先到人数为实。</p>
<p>〔以一千人一日功为实。立实为功。〕 并渠上下广而半之，以深乘之，为法。</p>
<p>〔以渠广深之立实为法。〕 实如法得袤尺。</p>
<p>今有方堡壔， 〔堡者，堡城也；壔，音丁老反，又音纛，谓以土拥木也。〕 方一丈六尺，高一丈五尺。问积几何？答曰：三千八百四十尺。</p>
<p>术曰：方自乘，以高乘之，即积尺。</p>
<p>今有圆堡瑽，周四丈八尺，高一丈一尺。问积几何？答曰：二千一百一十二 尺。</p>
<p>〔于徽术，当积二千一十七尺一百五十七分尺之一百三十一。</p>
<p>淳风等按：依密率，积二千一十六尺。〕 术曰：周自相乘，以高乘之，十二而一。</p>
<p>〔此章诸术亦以周三径一为率，皆非也。于徽术当以周自乘，以高乘之，又 以二十五乘之，三百一十四而一。此之圆幂亦如圆田之幂也。求幂亦如圆田，而 以高乘幂也。</p>
<p>淳风等按：依密率，以七乘之，八十八而一。〕 今有方亭，下方五丈，上方四丈，高五丈。问积几何？答曰：一十万一千六 百六十六尺太半尺。</p>
<p>术曰：上下方相乘，又各自乘，并之，以高乘之，三而一。</p>
<p>〔此章有堑堵、陽马，皆合而成立方。盖说算者乃立棋三品，以效高深之积。</p>
<p>假令方亭，上方一尺，下方三尺，高一尺。其用棋也，中央立方一，四面堑堵四， 四角陽马四。上下方相乘为三尺，以高乘之，得积三尺，是为得中央立方一，四 面堑堵各一。下方自乘为九，以高乘之，得积九尺。是为中央立方一、四面堑堵 各二、四角陽马各三也。上方自乘，以高乘之，得积一尺，又为中央立方一。凡 三品棋皆一而为三，故三而一，得积尺。用棋之数：立方三、堑堵陽马各十二， 凡二十七，棋十三。更差次之，而成方亭者三，验矣。为术又可令方差自乘，以 高乘之，三而一，即四陽马也；上下方相乘，以高乘之，即中央立方及四面堑堵 也。并之，以为方亭积数也。〕 今有圆亭，下周三丈，上周二丈，高一丈。问积几何？答曰：五百二十七尺 九分尺之七。</p>
<p>〔于徽术，当积五百四尺四百七十一分尺之一百一十六也。</p>
<p>淳风等按：依密率，为积五百三尺三十三分尺之二十六。〕 术曰：上下周相乘，又各自乘，并之，以高乘之，三十六而一。</p>
<p>〔此术周三径一之义。合以三除上下周，各为上下径。以相乘，又各自乘， 并，以高乘之，三而一，为方亭之积。假令三约上下周俱不尽，还通之，即各为 上下径。令上下径相乘，又各自乘，并，以高乘之，为三方亭之积分。此合分母 三相乘得九，为法，除之。又三而一，得方亭之积。从方亭求圆亭之积，亦犹方 幂中求圆幂。乃令圆率三乘之，方率四而一，得圆亭之积。前求方亭之积，乃以 三而一；今求圆亭之积，亦合三乘之。二母既同，故相准折，惟以方幂四乘分母 九，得三十六，而连除之。于徽术，当上下周相乘，又各自乘，并，以高乘之， 又二十五乘之，九百四十二而一。此方亭四角圆杀，比于方亭，二百分之一百五 十七。为术之意，先作方亭，三而一。则此据上下径为之者，当又以一百五十七 乘之，六百而一也。今据周为之，若于圆堡昪，又以二十五乘之，三百一十四而 一，则先得三圆亭矣。故以三百一十四为九百四十二而一，并除之。</p>
<p>淳风等按：依密率，以七乘之，二百六十四而一。〕 今有方锥，下方二丈七尺，高二丈九尺。问积几何？答曰：七千四十七尺。</p>
<p>术曰：下方自乘，以高乘之，三而一。</p>
<p>〔按：此术假令方锥下方二尺，高一尺，即四陽马。如术为之，用十二陽马 成三方锥。故三而一，得方锥也。〕 今有圆锥，下周三丈五尺，高五丈一尺。问积几何？答曰：一千七百三十五 尺一十二分尺之五。</p>
<p>〔于徽术，当积一千六百五十八尺三百一十四分尺之十三。</p>
<p>淳风等按：依密率，为积一千六百五十六尺八十八分尺之四十七。〕 术曰：下周自乘，以高乘之，三十六而一。</p>
<p>〔按：此术圆锥下周以为方锥下方。方锥下方令自乘，以高乘之，令三而一， 得大方锥之积。大锥方之积合十二圆矣。今求一圆，复合十二除之，故令三乘十 二，得三十六，而连除。于徽术，当下周自乘，以高乘之，又以二十五乘之，九 百四十二而一。圆锥比于方锥亦二百分之一百五十七。令径自乘者，亦当以一百 五十七乘之，六百而一。其说如圆亭也。</p>
<p>淳风等按：依密率，以七乘之，二百六十四而一。〕 今有堑堵，下广二丈，袤一十八丈六尺，高二丈五尺。问积几何？答曰：四 万六千五百尺。</p>
<p>术曰：广袤相乘，以高乘之，二而一。</p>
<p>〔邪解立方，得两堑堵。虽复橢方，亦为堑堵。故二而一。此则合所规棋。</p>
<p>推其物体，盖为堑上叠也。其形如城，而无上广，与所规棋形异而同实。未闻所 以名之为堑堵之说也。〕 今有陽马，广五尺，袤七尺，高八尺。问积几何？答曰：九十三尺少半尺。</p>
<p>术曰：广袤相乘，以高乘之，三而一。</p>
<p>〔按：此术陽马之形，方锥一隅也。今谓四柱屋隅为陽马。假令广袤各一尺， 高一尺，相乘，得立方积一尺。邪解立方，得两堑堵；邪解堑堵，其一为陽马， 一为鳖臑。陽马居二，鳖臑居一，不易之率也。合两鳖臑成一陽马，合三陽马而 成一立方，故三而一。验之以棋，其形露矣。悉割陽马，凡为六鳖臑。观其割分， 则体势互通，盖易了也。其棋或修短、或广狭、立方不等者，亦割分以为六鳖臑。</p>
<p>其形不悉相似。然见数同，积实均也。鳖臑殊形，陽马异体。然陽马异体，则不 纯合。不纯合，则难为之矣。何则？按：邪解方棋以为堑堵者，必当以半为分； 邪解堑堵以为陽马者，亦必当以半为分，一从一横耳。设以陽马为分内，鳖臑为 分外。棋虽或随修短广狭，犹有此分常率知，殊形异体，亦同也者，以此而已。</p>
<p>其使鳖臑广、袤、高各二尺，用堑堵、鳖臑之棋各二，皆用赤棋。又使陽马之广、 袤、高各二尺，用立方之棋一，堑堵、陽马之棋各二，皆用黑棋。棋之赤、黑， 接为堑堵，广、袤、高各二尺。于是中攽其广、袤，又中分其高。令赤、黑堑堵 各自适当一方，高一尺，方一尺，每二分鳖臑，则一陽马也。其余两端各积本体， 合成一方焉。是为别种而方者率居三，通其体而方者率居一。虽方随棋改，而固 有常然之势也。按：余数具而可知者有一、二分之别，则一、二之为率定矣。其 于理也岂虚矣。若为数而穷之，置余广、袤、高之数，各半之，则四分之三又可 知也。半之弥少，其余弥细，至细曰微，微则无形。由是言之，安取余哉？数而 求穷之者，谓以情推，不用筹算。鳖臑之物，不同器用；陽马之形，或随修短广 狭。然不有鳖臑，无以审陽马之数，不有陽马，无以知锥亭之数，功实之主也。〕 今有鳖臑，下广五尺，无袤；上袤四尺，无广；高七尺。问积几何？答曰： 二十三尺少半尺。</p>
<p>术曰：广袤相乘，以高乘之，六而一。</p>
<p>〔按：此术臑者，臂节也。或曰：半陽马，其形有似鳖肘，故以名云。中破 陽马，得两鳖臑。鳖臑之见数即陽马之半数。数同而实据半，故云六而一，即得。〕 今有羡除，下广六尺，上广一丈，深三尺；末广八尺，无深；袤七尺。问积 几何？答曰：八十四尺。</p>
<p>术曰：并三广，以深乘之，又以袤乘之，六而一。</p>
<p>〔按：此术羡除，实隧道也。其所穿地，上平下邪，似两鳖臑夹一堑堵，即 羡除之形。假令用此棋：上广三尺，深一尺，下广一尺；末广一尺，无深；袤一 尺。下广、末广皆堑堵之广。上广者，两鳖臑与一堑堵相连之广也。以深、袤乘， 得积五尺。鳖臑居二，堑堵居三，其于本棋皆一为六，故六而一。合四陽马以为 方锥。邪画方锥之底，亦令为中方。就中方削而上合，全为中方锥之半。于是陽 马之棋悉中解矣。中锥离而为四鳖臑焉。故外锥之半亦为四鳖臑。虽背正异形， 与常所谓鳖臑参不相似，实则同也。所云夹堑堵者，中锥之鳖臑也。凡堑堵上袤 短者，连陽马也。下袤短者，与鳖臑连也。上、下两袤相等知，亦与鳖臑连也。</p>
<p>并三广，以高、袤乘，六而一，皆其积也。今此羡除之广即堑堵之袤也。按： 此本是三广不等，即与鳖臑连者。别而言之：中央堑堵广六尺，高三尺，袤七尺。</p>
<p>末广之两旁，各一小鳖臑，皆与堑堵等。令小鳖臑居里，大鳖臑居表，则大鳖臑 皆出橢方锥：下广二尺，袤六尺，高七尺。分取其半，则为袤三尺。以高、广乘 之，三而一，即半锥之积也。邪解半锥得此两大鳖臑。求其积，亦当六而一，合 于常率矣。按：陽马之棋两邪，棋底方。当其方也，不问旁角而割之，相半可知 也。推此上连无成不方，故方锥与陽马同实。角而割之者，相半之势。此大小鳖 臑可知更相表里，但体有背正也。〕 今有刍甍，下广三丈，袤四丈；上袤二丈，无广；高一丈。问积几何？答曰： 五千尺。</p>
<p>术曰：倍下袤，上袤从之，以广乘之，又以高乘之，六而一。</p>
<p>〔推明义理者：旧说云：“凡积刍有上下广曰童，甍，谓其屋盖之苫也。” 是故甍之下广、袤与童之上广、袤等。正解方亭两边，合之即刍甍之形也。假令 下广二尺，袤三尺；上袤一尺，无广；高一尺。其用棋也，中央堑堵二，两端陽 马各二。倍下袤，上袤从之，为七尺。以下广乘之，得幂十四尺。陽马之幂各居 二，堑堵之幂各居三。以高乘之，得积十四尺。其于本棋也，皆一而为六。故六 而一，即得。亦可令上下袤差乘广，以高乘之，三而一，即四陽马也；下广乘上 袤而半之，高乘之，即二堑堵；并之，以为甍积也。〕 刍童、曲池、盘池、冥谷皆同术。</p>
<p>术曰：倍上袤，下袤从之；亦倍下袤，上袤从之；各以其广乘之，并，以高 若深乘之，皆六而一。</p>
<p>〔按：此术假令刍童上广一尺，袤二尺；下广三尺，袤四尺；高一尺。其用 棋也，中央立方二，四面堑堵六，四角陽马四。倍下袤为八，上袤从之，为十， 以高、广乘之，得积三十尺。是为得中央立方各三，两端堑堵各四，两旁堑堵各 六，四角陽马亦各六。复倍上袤，下袤从之，为八，以高、广乘之，得积八尺。</p>
<p>是为得中央立方亦各三，两端堑堵各二。并两旁，三品棋皆一而为六。故六而一， 即得。为术又可令上下广袤差相乘，以高乘之，三而一，亦四陽马；上下广袤 互相乘，并，而半之，以高乘之，即四面六堑堵与二立方；并之，为刍童积。又 可令上下广袤互相乘而半之，上下广袤又各自乘，并，以高乘之，三而一，即得 也。〕 其曲池者，并上中、外周而半之，以为上袤；亦并下中、外周而半之，以为 下袤。</p>
<p>〔此池环而不通匝，形如盘蛇，而曲之。亦云周者，谓如委谷依垣之周耳。</p>
<p>引而伸之，周为袤。求袤之意，环田也。〕 今有刍童，下广二丈，袤三丈；上广三丈，袤四丈；高三丈。问积几何？答 曰：二万六千五百尺。</p>
<p>今有曲池，上中周二丈，外周四丈，广一丈；下中周一丈四尺，外周二丈四 尺，广五尺；深一丈。问积几何？答曰：一千八百八十三尺三寸少半寸。</p>
<p>今有盘池，上广六丈，袤八丈；下广四丈，袤六丈，深二丈。问积几何？答 曰：七万六百六十六尺太半尺。</p>
<p>负土往来七十步，其二十步上下棚除，棚除二当平道五；踟蹰之间十加一； 载输之间三十步，定一返一百四十步。土笼积一尺六寸。秋程人功行五十九里半。</p>
<p>问人到积尺及用徒各几何？答曰：人到二百四尺。用徒三百四十六人一百五十三 分人之六十二。</p>
<p>术曰：以一笼积尺乘程行步数，为实。往来上下棚除二当平道五。</p>
<p>〔棚，阁；除，斜道；有上下之难，故使二当五也。〕 置定往来步数，十加一，及载输之间三十步，以为法。除之，所得即一人所 到尺。以所到约积尺，即用徒人数。</p>
<p>〔按：此术棚，阁；除，斜道；有上下之难，故使二当五。置定往来步数， 十加一，及载输之间三十步，是为往来一返凡用一百四十步。于今有术为所有率， 笼积一尺六寸为所求率，程行五十九里半为所有数，而今有之，即所到尺数。以 所到约积尺，即用徒人数者，此一人之积除其众积尺，故得用徒人数。为术又 可令往来一返所用之步约程行为返数，乘笼积为一人所到。以此术与今有术相 反覆，则乘除之或先后，意各有所在而同归耳。〕 今有冥谷，上广二丈，袤七丈；下广八尺，袤四丈；深六丈五尺。问积几何？ 答曰：五万二千尺。</p>
<p>载土往来二百步，载输之间一里。程行五十八里；六人共车，车载三十四尺 七寸。问人到积尺及用徒各几何？答曰：人到二百一尺五十分尺之十三。用徒二 百五十八人一万六十三分人之三千七百四十六。</p>
<p>术曰：以一车积尺乘程行步数，为实。置今往来步数，加载输之间一里，以 车六人乘之，为法。除之，所得即一人所到尺。以所到约积尺，即用徒人数。</p>
<p>〔按：此术今有之义。以载输及往来并得五百步，为所有率，车载三十四尺 七寸为所求率，程行五十八里，通之为步，为所有数，而今有之，所得即一车所 到。欲得人到者，当以六人除之，即得。术有分，故亦更令乘法而并除者，亦用 以车尺数以为一人到土率，六人乘五百步为行率也。又亦可五百步为行率，令六 人约车积尺数为一人到土率，以负土术入之。入之者，亦可求返数也。要取其会 通而已。术恐有分，故令乘法而并除。以所到约积尺，即用徒人数者，以一人所 到积尺除其众积，故得用徒人数也。〕 今有委粟平地，下周一十二丈，高二丈。问积及为粟几何？答曰：积八千尺。</p>
<p>〔于徽术，当积七千六百四十三尺一百五十七分尺之四十九。</p>
<p>淳风等按：依密率，为积七千六百三十六尺十一分尺之四。〕 为粟二千九百六十二斛二十七分斛之二十六。</p>
<p>〔于徽术，当粟二千八百三十斛一千四百一十三分斛之一千二百一十。</p>
<p>淳风等按：依密率，为粟二千八百二十八斛九十九分斛之二十八。〕 今有委菽依垣，下周三丈，高七尺。问积及为菽各几何？答曰：积三百五十 尺。</p>
<p>〔依徽术，当积三百三十四尺四百七十一分尺之一百八十六。</p>
<p>淳风等按：依密率，为积三百三十四尺十一分尺之一。〕 为菽一百四十四斛二百四十三分斛之八。</p>
<p>〔依徽术，当菽一百三十七斛一万二千七百一十七分斛之七千七百七十一。</p>
<p>淳风等按：依密率，为菽一百三十七斛八百九十一分斛之四百三十三。〕 今有委米依垣内角，下周八尺，高五尺。问积及为米各几何？答曰：积三十 五尺九分尺之五。</p>
<p>〔于徽术，当积三十三尺四百七十一分尺之四百五十七。</p>
<p>淳风等按：依密率，当积三十三尺三十三分尺之三十一。〕 为米二十一斛七百二十九分斛之六百九十一。</p>
<p>〔于徽术，当米二十斛三万八千一百五十一分斛之三万六千九百八十。</p>
<p>淳风等按：依密率，为米二十斛二千六百七十三分斛之二千五百四十。〕 委粟术曰：下周自乘，以高乘之，三十六而一。</p>
<p>〔此犹圆锥也。于徽术，亦当下周自乘，以高乘之，又以二十五乘之，九百 四十二而一也。〕 其依垣者， 〔居圆锥之半也。〕 十八而一。</p>
<p>〔于徽术，当令此下周自乘，以高乘之，又以二十五乘之，四百七十一而一。</p>
<p>依垣之周，半于全周。其自乘之幂居全周自乘之幂四分之一，故半全周之法以为 法也。〕 其依垣内角者， 〔角，隅也，居圆锥四分之一也。〕 九而一。</p>
<p>〔于徽术，当令此下周自乘，而倍之，以高乘之，又以二十五乘之，四百七 十一而一。依隅之周，半于依垣。其自乘之幂居依垣自乘之幂四分之一，当半依 垣之法以为法。法不可半，故倍其实。又此术亦用周三径一之率。假令以三除周， 得径；若不尽，通分内子，即为径之积分。令自乘，以高乘之，为三方锥之积分。</p>
<p>母自相乘得九，为法，又当三而一，得方锥之积。从方锥中求圆锥之积，亦犹方 幂求圆幂。乃当三乘之，四而一，得圆锥之积。前求方锥积，乃以三而一；今求 圆锥之积，复合三乘之。二母既同，故相准折。惟以四乘分母九，得三十六而连 除，圆锥之积。其圆锥之积与平地聚粟同，故三十六而一。</p>
<p>淳风等按：依密率，以七乘之，其平地者，二百六十四而一；依垣者，一百 三十二而一；依隅者，六十六而一也。〕 程粟一斛积二尺七寸； 〔二尺七寸者，谓方一尺，深二尺七寸，凡积二千七百寸。〕 其米一斛积一尺六寸五分寸之一； 〔谓积一千六百二十寸。〕 其菽、荅、麻、麦一斛皆二尺四寸十分寸之三。</p>
<p>〔谓积二千四百三十寸。此为以精粗为率，而不等其概也。粟率五，米率三， 故米一斛于粟一斛，五分之三；菽、荅、麻、麦亦如本率云。故谓此三量器为概， 而皆不合于今斛。当今大司农斛，圆径一尺三寸五分五厘，正深一尺，于徽术， 为积一千四百四十一寸，排成余分，又有十分寸之三。王莽铜斛于今尺为深九寸 五分五厘，径一尺三寸六分八厘七毫。以徽术计之，于今斛为容九斗七升四合有 奇。《周官·考工记》：朅氏为量，深一尺，内方一尺而圆外，其实一釜。于徽 术，此圆积一千五百七十寸。《左氏传》曰：“齐旧四量：豆、区、釜、钟。四 升曰豆，各自其四，以登于釜。釜十则钟。”钟六斛四斗。釜六斗四升，方一尺， 深一尺，其积一千寸。若此方积容六斗四升，则通外圆积成旁，容十斗四合一龠 五分龠之三也。以数相乘之，则斛之制：方一尺而圆其外，庣旁一厘七毫，幂一 百五十六寸四分寸之一，深一尺，积一千五百六十二寸半，容十斗。王莽铜斛与 《汉书·律历志》所论斛同。〕 今有仓，广三丈，袤四丈五尺，容粟一万斛。问高几何？答曰：二丈。</p>
<p>术曰：置粟一万斛积尺为实。广、袤相乘为法。实如法而一，得高尺。</p>
<p>〔以广袤之幂除积，故得高。按：此术本以广袤相乘，以高乘之，得此积。</p>
<p>今还元，置此广袤相乘为法，除之，故得高也。〕 今有圆囷， 〔圆囷，廪也，亦云圆囤也。〕 高一丈三尺三寸少半寸，容米二千斛。问周几何？答曰：五丈四尺。</p>
<p>〔于徽术，当周五丈五尺二寸二十分寸之九。</p>
<p>淳风等按：依密率，为周五丈五尺一百分尺之二十七。〕 术曰：置米积尺， 〔此积犹圆堡昪之积。〕 以十二乘之，令高而一。所得，开方除之，即周。</p>
<p>〔于徽术，当置米积尺，以三百一十四乘之，为实。二十五乘囷高为法。所 得，开方除之，即周也。此亦据见幂以求周，失之于微少也。晋武库中有汉时王 莽所作铜斛，其篆书字题斛旁云：律嘉量斛，方一尺而圆其外，庣旁九厘五毫， 幂一百六十二寸；深一尺，积一千六百二十寸，容十斗。及斛底云：律嘉量斗， 方尺而圆其外，庣旁九厘五毫，幂一尺六寸二分。深一寸，积一百六十二寸，容 一斗。合、龠皆有文字。升居斛旁，合、龠在斛耳上。后有赞文，与今律历志同， 亦魏晋所常用。今粗疏王莽铜斛文字、尺、寸、分数，然不尽得升、合、勺之文 字。按：此术本周自相乘，以高乘之，十二而一，得此积。今还元，置此积，以 十二乘之，令高而一，即复本周自乘之数。凡物自乘，开方除之，复其本数。故 开方除之，即得也。</p>
<p>淳风等按：依密率，以八十八乘之，为实。七乘囷高为法。实如法而一。开 方除之，即周也。〕</p>

          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E4%B9%9D%E7%AB%A0%E7%AE%97%E6%9C%AF/chapter6/"></a></h2>
    </header>
    <section class="post-excerpt">
      <p>
          <section class="post-content">
            <h1 id="卷六">卷六</h1>
<p>○ 均输（以御远近劳费） 今有均输粟，甲县一万户，行道八日；乙县九千五百户，行道十日；丙县一 万二千三百五十户，行道十三日；丁县一万二千二百户，行道二十日，各到输所。</p>
<p>凡四县赋当输二十五万斛，用车一万乘。欲以道里远近、户数多少衰出之，问粟、 车各几何？答曰：甲县粟八万三千一百斛，车三千三百二十四乘。乙县粟六万三 千一百七十五斛，车二千五百二十七乘。丙县粟六万三千一百七十五斛，车二千 五百二十七乘。丁县粟四万五百五十斛，车一千六百二十二乘。</p>
<p>术曰：令县户数各如其本行道日数而一，以为衰。</p>
<p>〔按：此均输，犹均运也。令户率出车，以行道日数为均，发粟为输。据甲 行道八日，因使八户共出一车；乙行道十日，因使十户共出一车。计其在道，则 皆户一日出一车，故可为均平之率也。</p>
<p>淳风等按：县户有多少之差，行道有远近之异。欲其均等，故各令行道日数 约户为衰。行道多者少其户，行道少者多其户。故各令约户为衰。以八日约除甲 县，得一百二十五，乙、丙各九十五，丁六十一。于今有术，副并为所有率。未 并者各为所求率，以赋粟车数为所有数，而今有之，各得车数。一旬除乙，十三 除丙，各得九十五；二旬除丁，得六十一也。〕 甲衰一百二十五，乙、丙衰各九十五，丁衰六十一，副并为法。以赋粟车数 乘未并者，各自为实。</p>
<p>〔衰，分科率。〕 实如法得一车。</p>
<p>〔各置所当出车，以其行道日数乘之，如户数而一，得率：户用车二日四十 七分日之三十一，故谓之均。求此户以率，当各计车之衰分也。〕 有分者，上下辈之。</p>
<p>〔辈，配也。车、牛、人之数不可分裂，推少就多，均赋之宜。今按：甲分 既少，宜从于乙。满法除之，有余从丙。丁分又少，亦宜就丙。除之适尽。加乙、 丙各一，上下辈益，以少从多也。〕 以二十五斛乘车数，即粟数。</p>
<p>今有均输卒：甲县一千二百人，薄塞；乙县一千五百五十人，行道一日；丙 县一千二百八十人，行道二日；丁县九百九十人，行道三日；戊县一千七百五十 人，行道五日。凡五县赋输卒一月一千二百人。欲以远近、人数多少衰出之，问 县各几何？答曰：甲县二百二十九人。乙县二百八十六人。丙县二百二十八人。</p>
<p>丁县一百七十一人。戊县二百八十六人。</p>
<p>术曰：令县卒各如其居所及行道日数而一，以为衰。</p>
<p>〔按：此亦以日数为均，发卒为输。甲无行道日，但以居所三十日为率。言 欲为均平之率者，当使甲三十人而出一人，乙三十一人而出一人。出一人者，计 役则皆一人一日，是以可为均平之率。〕 甲衰四，乙衰五，丙衰四，丁衰三，戊衰五，副并为法。以人数乘未并者各 自为实。实如法而一。</p>
<p>〔为衰，于今有术，副并为所有率，未并者各为所求率，以赋卒人数为所有 数。此术以别，考则意同，以广异闻，故存之也。各置所当出人数，以其居所及 行道日数乘之，如县人数而一。得率：人役五日七分日之五。〕 有分者，上下辈之。</p>
<p>〔辈，配也。今按：丁分最少，宜就戊除。不从乙者，丁近戊故也。满法除 之，有余从乙。丙分又少，亦就乙除，有余从甲。除之适尽。从甲、丙二分，其 数正等，二者于乙远近皆同，不以甲从乙者，方以下从上也。〕 今有均赋粟：甲县二万五百二十户，粟一斛二十钱，自输其县；乙县一万二 千三百一十二户，粟一斛一十钱，至输所二百里；丙县七千一百八十二户，粟一 斛一十二钱，至输所一百五十里；丁县一万三千三百三十八户，粟一斛一十七钱， 至输所二百五十里；戊县五千一百三十户，粟一斛一十三钱，至输所一百五十里。</p>
<p>凡五县赋输粟一万斛。一车载二十五斛，与僦一里一钱。欲以县户赋粟，令费劳 等，问县各粟几何？答曰：甲县三千五百七十一斛二千八百七十三分斛之五百一 十七。乙县二千三百八十斛二千八百七十三分斛之二千二百六十。丙县一千三百 八十八斛二千八百七十三分斛之二千二百七十六。丁县一千七百一十九斛二千八 百七十三分斛之一千三百一十三。戊县九百三十九斛二千八百七十三分斛之二千 二百五十三。</p>
<p>术曰：以一里僦价乘至输所里， 〔此以出钱为均也。问者曰：“一车载二十五斛，与僦一里一钱。”一钱， 即一里僦价也。以乘里数者，欲知僦一车到输所所用钱也。甲自输其县，则无取 僦价也。〕 以一车二十五斛除之， 〔欲知僦一斛所用钱。〕 加一斛粟价，则致一斛之费。</p>
<p>〔加一斛之价于一斛僦直，即凡输粟取僦钱也：甲一斛之费二十，乙、丙各 十八，丁二十七，戊十九也。〕 各以约其户数，为衰。</p>
<p>〔言使甲二十户共出一斛，乙、丙十八户共出一斛。计其所费，则皆户一钱， 故可为均赋之率也。计经赋之率，既有户算之率，亦有远近、贵贱之率。此二率 者，各自相与通。通则甲二十，乙十二，丙七，丁十三，戊五。一斛之费谓之钱 率。钱率约户率者，则钱为母，户为子。子不齐，令母互乘为齐，则衰也。若其 不然。以一斛之费约户数，取衰。并有分，当通分内子，约之，于算甚繁。此一 章皆相与通功共率，略相依似。以上二率、下一率亦可放此，从其简易而已。又 以分言之，使甲一户出二十分斛之一，乙一户出十八分斛之一，各以户数乘之， 亦可得一县凡所当输，俱为衰也。乘之者，乘其子，母报除之。以此观之，则以 一斛之费约户数者，其意不异矣。然则可置一斛之费而反衰之。约户，以乘户率 为衰也。合分注曰：“母除为率，率乘子为齐。”反衰注曰：“先同其母，各以 分母约，其子为反衰。”以施其率，为算既约，且不妨处下也。〕 甲衰一千二十六，乙衰六百八十四，丙衰三百九十九，丁衰四百九十四，戊 衰二百七十，副并为法。所赋粟乘未并者，各自为实。实如法得一。</p>
<p>〔各置所当出粟，以其一斛之费乘之，如户数而一，得率：户出三钱二千八 百七十三分钱之一千三百八十一。按：此以出钱为均。问者曰：“一车载二十五 斛，与僦一里一钱。”一钱即一里僦价也。以乘里数者，欲知僦一车到输所用钱。</p>
<p>甲自输其县，则无取僦之价。以一车二十五斛除之者，欲知僦一斛所用钱。加一 斛之价于一斛僦直，即凡输粟取僦钱：甲一斛之费二十，乙、丙各十八，丁二十 七，戊一十九。各以约其户，为衰：甲衰一千二十六，乙衰六百八十四，丙衰三 百九十九，丁衰四百九十四，戊衰二百七十。言使甲二十户共出一斛，乙、丙十 八户共出一斛。计其所费，则皆户一钱，故可为均赋之率也。于今有术，副并为 所有率，未并者各为所求率，赋粟一万斛为所有数。此今有、衰分之义也。〕 今有均赋粟：甲县四万二千算，粟一斛二十，自输其县；乙县三万四千二百 七十二算，粟一斛一十八，佣价一日一十钱，到输所七十里；丙县一万九千三百 二十八算，粟一斛一十六，佣价一日五钱，到输所一百四十里；丁县一万七千七 百算，粟一斛一十四，佣价一日五钱，到输所一百七十五里；戊县二万三千四十 算，粟一斛一十二，佣价一日五钱，到输所二百一十里；己县一万九千一百三十 六算，粟一斛一十，佣价一日五钱，到输所二百八十里。凡六县赋粟六万斛，皆 输甲县。六人共车，车载二十五斛，重车日行五十里，空车日行七十里，载输之 间各一日。粟有贵贱，佣各别价，以算出钱，令费劳等，问县各粟几何？答曰： 甲县一万八千九百四十七斛一百三十三分斛之四十九。乙县一万八百二十七斛一 百三十三分斛之九，丙县七千二百一十八斛一百三十三分斛之六。丁县六千七百 六十六斛一百三十三分斛之一百二十二。戊县九千二十二斛一百三十三分斛之七 十四。己县七千二百一十八斛一百三十三分斛之六。</p>
<p>术曰：以车程行空、重相乘为法，并空、重，以乘道里，各自为实，实如法 得一日。</p>
<p>〔按：此术重往空还，一输再行道也。置空行一里用七十分日之一，重行一 里用五十分日之一。齐而同之，空、重行一里之路，往返用一百七十五分日之六。</p>
<p>完言之者，一百七十五里之路，往返用六日也。故并空、重者，齐其子也；空、 重相乘者，同其母也。于今有术，至输所里为所有数，六为所求率，一百七十五 为所有率，而今有之，即各得输所用日也。〕 加载输各一日， 〔故得凡日也。〕 而以六人乘之， 〔欲知致一车用人也。〕 又以佣价乘之， 〔欲知致车人佣直几钱。〕 以二十五斛除之， 〔欲知致一斛之佣直也。〕 加一斛粟价，即致一斛之费。</p>
<p>〔加一斛之价于致一斛之佣直，即凡输一斛粟取佣所用钱。〕 各以约其算数为衰， 〔今按：甲衰四十二，乙衰二十四，丙衰十六，丁衰十五，戊衰二十，己衰 十六。于今有术，副并为所有率，未并者各自为所求率，所赋粟为所有数。此今 有、衰分之义也。〕 副并为法，以所赋粟乘未并者，各自为实。实如法得一斛。</p>
<p>〔各置所当出粟，以其一斛之费乘之，如算数而一，得率：算出九钱一百三 十三分钱之三。又载输之间各一日者，即二日也。〕 今有粟七斗，三人分舂之，一人为粝米，一人为粺米，一人为米， 令米数等。问取粟、为米各几何？答曰：粝米取粟二斗一百二十一分斗之一十。</p>
<p>粺米取粟二斗一百二十一分斗之三十八。米取粟二斗一百二十一分斗之 七十三。为米各一斗六百五分斗之一百五十一。</p>
<p>术曰：列置粝米三十，粺米二十七，米二十四，而反衰之。</p>
<p>〔此先约三率：粝为十，粺为九，为八。欲令米等者，其取粟：粝 率十分之一，粺率九分之一，率八分之一。当齐其子，故曰反衰也。</p>
<p>淳风等按：米有精粗之异，粟有多少之差。据率，粺、少而粝多； 用粟，则粺、多而粝少。米若依本率之分，粟当倍率，故今反衰之，使 精取多而粗得少。〕 副并为法。以七斗乘未并者，各自为取粟实。实如法得一斗。</p>
<p>〔于今有术，副并为所有率，未并者各为所求率，粟七斗为所有数，而今有 之，故各得取粟也。〕 若求米等者，以本率各乘定所取粟为实，以粟率五十为法，实如法得一斗。</p>
<p>〔若径求为米等数者，置粝米三，用粟五；粺米二十七，用粟五十； 米十二，用粟二十五。齐其粟，同其米，并齐为法。以七斗乘同为实。所得，即 为米斗数。〕 今有人当禀粟二斛。仓无粟，欲与米一、菽二，以当所禀粟。问各几何？答 曰；米五斗一升七分升之三。菽一斛二升七分升之六。</p>
<p>术曰：置米一、菽二，求为粟之数。并之，得三、九分之八，以为法。亦置 米一、菽二，而以粟二斛乘之，各自为实。实如法得一斛。</p>
<p>〔淳风等按：置粟率五，乘米一，米率三除之，得一、三分之二，即是米一 之粟也；粟率十，以乘菽二，菽率九除之，得二、九分之二，即是菽二之粟也。</p>
<p>并全，得三。齐子，并之，得二十四；同母，得二十七；约之，得九分之八。故 云“并之，得三、九分之八”。米一、菽二当粟三、九分之八，此其粟率也。于 今有术，米一、菽二皆为所求率，当粟三、九分之八，为所有率，粟二斛为所有 数。凡言率者，当相与。通之，则为米九、菽十八，当粟三十五也。亦有置米 一、菽二，求其为粟之率，以为列衰。副并为法，以粟乘列衰为实。所得即米一、 菽二所求粟也。以米、菽本率而今有之，即合所问。〕 今有取佣，负盐二斛，行一百里，与钱四十。今负盐一斛七斗三升少半升， 行八十里。问与钱几何？答曰：二十七钱一十五分钱之一十一。</p>
<p>术曰：置盐二斛升数，以一百里乘之为法。</p>
<p>〔按：此术以负盐二斛升数乘所行一百里，得二万里。是为负盐一升行二万 里，得钱四十。于今有术，为所有率。〕 以四十钱乘今负盐升数，又以八十里乘之，为实。实如法得一钱。</p>
<p>〔以今负盐升数乘所行里，今负盐一升凡所行里也。于今有术以所有数，四 十钱为所求率也。衰分章“贷人千钱”与此同。〕 今有负笼重一石，行百步，五十返。今负笼重一石一十七斤，行七十六步， 问返几何？答曰：五十七返二千六百三分返之一千六百二十九。</p>
<p>术曰：以今所行步数乘今笼重斤数，为法。</p>
<p>〔此法谓负一斤一返所行之积步也。〕 故笼重斤数乘故步，又以返数乘之，为实。实如法得一返。</p>
<p>〔按：此法，负一斤一返所行之积步；此实者一斤一日所行之积步。故以一 返之课除终日之程，即是返数也。</p>
<p>淳风等按：此术，所行步多者得返少，所行步少者得返多。然则故所行者今 返率也。故令所得返乘今返之率，为实，而以故返之率为法，今有术也。按：此 负笼又有轻重，于是为术者因令重者得返少，轻者得返多。故又因其率以乘法、 实者，重今有之义也。然此意非也。按：此笼虽轻而行有限，笼过重则人力遗。</p>
<p>力有遗而术无穷，人行有限而笼轻重不等。使其有限之力随彼无穷之变，故知此 术率乖理也。若故所行有空行返数，设以问者，当因其所负以为返率，则今返之 数可得而知也。假令空行一日六十里，负重一斛行四十里。减重一斗进二里半， 负重二斗以下与空行同。今负笼重六斗，往返行一百步，问返几何？答曰：一百 五十返。术曰：置重行率，加十里，以里法通之，为实。以一返之步为法。实如 法而一，即得也。〕 今有程传委输，空车日行七十里，重车日行五十里。今载太仓粟输上林，五 日三返，问太仓去上林几何？答曰：四十八里一十八分里之一十一 术曰：并空、重里数，以三返乘之，为法。令空、重相乘，又以五日乘之， 为实。实如法得一里。</p>
<p>〔此亦如上术。率：一百七十五里之路，往返用六日也。于今有术，则五日 为所有数，一百七十五里为所求率，六日为所有率。以此所得，则三返之路。今 求一返，当以三约之，因令乘法而并除也。为术亦可各置空、重行一里用日之率， 以为列衰，副并为法。以五日乘列衰为实。实如法，所得即各空、重行日数也。</p>
<p>各以一日所行以乘，为凡日所行。三返约之，为上林去太仓之数。按：此术重往 空还，一输再还道。置空行一里用七十分日之一，重行一里用五十分日之一。齐 而同之，空、重行一里之路，往返用一百七十五分日之六。完言之者，一百七十 五里之路，往返用六日。故并空、重者，并齐也；空、重相乘者，同其母也。于 今有术，五日为所有数，一百七十五为所求率，六为所有率。以此所得，则三返 之路。今求一返者，当以三约之。故令乘法而并除，亦当约之也。〕 今有络丝一斤为练丝一十二两，练丝一斤为青丝一斤一十二铢。今有青丝一 斤，问本络丝几何？答曰：一斤四两一十六铢三十三分铢之一十六。</p>
<p>术曰：以练丝十二两乘青丝一斤一十二铢为法。以青丝一斤铢数乘练丝一斤 两数，又以络丝一斤乘，为实。实如法得一斤。</p>
<p>〔按：练丝一斤为青丝一斤十二铢，此练率三百八十四，青率三百九十六也。</p>
<p>又络丝一斤为练丝十二两，此络率十六，练率十二也。置今有青丝一斤，以练率 三百八十四乘之，为实。实如青丝率三百九十六而一。所得，青丝一斤，练丝之 数也。又以络率十六乘之，所得为实；以练率十二为法。所得，即练丝用络丝之 数也。是谓重今有也。虽各有率，不问中间。故令后实乘前实，后法乘前法而并 除也。故以练丝两数为实，青丝铢数为法。一曰：又置络丝一斤两数与练丝十 二两，约之，络得四，练得三。此其相与之率。又置练丝一斤铢数与青丝一斤一 十二铢，约之，练得三十二，青得三十三。亦其相与之率。齐其青丝、络丝，同 其二练，络得一百二十八，青得九十九，练得九十六，即三率悉通矣。今有青丝 一斤为所有数，络丝一百二十八为所求率，青丝九十九为所有率。为率之意犹此， 但不先约诸率耳。凡率错互不通者，皆积齐同用之。放此，虽四五转不异也。言 同其二练者，以明三率之相与通耳，于术无以异也。又一术：今有青丝一斤铢 数乘练丝一斤两数，为实；以青丝一斤一十二铢为法。所得，即用练丝两数。以 络丝一斤乘所得为实，以练丝十二两为法，所得，即用络丝斤数也。〕 今有恶粟二十斗，舂之，得粝米九斗。今欲求粺米一十斗，问恶粟几何？ 答曰：二十四斗六升八十一分升之七十四。</p>
<p>术曰：置粝米九斗，以九乘之，为法。亦置粺米十斗，以十乘之，又以恶 粟二十斗乘之，为实。实如法得一斗。</p>
<p>〔按：此术置今有求粺米十斗，以粝米率十乘之，如粺率九而一，即 粺化为粝，又以恶粟率二十乘之，如粝率九而一，即粝亦化为恶粟矣。此亦重 今有之义。为术之意犹络丝也。虽各有率，不问中间。故令后实乘前实，后法乘 前法而并除之也。〕 今有善行者行一百步，不善行者行六十步。今不善行者先行一百步，善行者 追之。问几何步及之？答曰：二百五十步。</p>
<p>术曰：置善行者一百步，减不善行者六十步，余四十步，以为法。以善行者 之一百步乘不善行者先行一百步，为实。实如法得一步。</p>
<p>〔按：此术以六十步减一百步，余四十步，即不善行者先行率也；善行者行 一百步，追及率。约之，追及率得五，先行率得二。于今有术，不善行者先行一 百步为所有数，五为所求率，二为所有率，而今有之，得追及步也。〕 今有不善行者先行一十里，善行者追之一百里，先至不善行者二十里。问善 行者几何里及之？答曰：三十三里少半里。</p>
<p>术曰：置不善行者先行一十里，以善行者先至二十里增之，以为法。以不善 行者先行一十里乘善行者一百里，为实。实如法得一里。</p>
<p>〔按：此术不善行者既先行一十里，后不及二十里，并之，得三十里也，谓 之先行率。善行者一百里为追及率。约之，先行率得三，三为所有率，而今有之， 即得也。其意如上术也。〕 今有兔先走一百步，犬追之二百五十步，不及三十步而止。问犬不止，复行 几何步及之？答曰：一百七步七分步之一。</p>
<p>术曰：置兔先走一百步，以犬走不及三十步减之，余为法。以不及三十步乘 犬追步数为实。实如法得一步。</p>
<p>〔按：此术以不及三十步减先走一百步，余七十步，为兔先走率。犬行二百 五十步为追及率。约之，先走率得七，追及率得二十五。于今有术，不及三十步 为所有数，二十五为所求率，七为所有率，而今有之，即得也。〕 今有人持金十二斤出关，关税之，十分而取一。今关取金二斤，偿钱五千。</p>
<p>问金一斤值钱几何？答曰：六千二百五十。</p>
<p>术曰：以一十乘二斤，以十二斤减之，余为法。以一十乘五千为实。实如法 得一钱。</p>
<p>〔按：此术置十二斤，以一乘之，十而一，得一斤五分斤之一，即所当税者 也。减二斤，余即关取盈金。以盈除所偿钱，即金值也。今术既以十二斤为所税， 则是以十为母，故以十乘二斤及所偿钱，通其率。于今有术，五千钱为所有数， 十为所求率，八为所有率，而今有之，即得也。〕 今有客马，日行三百里。客去忘持衣。日已三分之一，主人乃觉。持衣追及， 与之而还；至家视日四分之三。问主人马不休，日行几何？答曰：七百八十里。</p>
<p>术曰：置四分日之三，除三分日之一， 〔按：此术“置四分日之三，除三分日之一”者，除，其减也。减之余，有 十二分之五，即是主人追客还用日率也。〕 半其余，以为法。</p>
<p>〔去其还，存其往。率之者，子不可半，故倍母，二十四分之五。是为主人 与客均行用日之率也。〕 副置法，增三分日之一。</p>
<p>〔法二十四分之五者，主人往追用日之分也。三分之一者，客去主人未觉之 前独行用日之分也。并连此数，得二十四分日之十三，则主人追及前用日之分也。</p>
<p>是为客用日率也。然则主人用日率者，客马行率也；客用日率者，主人马行率也。</p>
<p>母同则子齐，是为客马行率五，主人马行率十三。于今有术，三百里为所有数， 十三为所求率，五为所有率，而今有之，即得也。〕 以三百里乘之，为实。实如法，得主人马一日行。</p>
<p>〔欲知主人追客所行里者，以三百里乘客用日分子十三，以母二十四而一， 得一百六十二里半。以此乘客马与主人均行日分母二十四，如客马与主人均行用 日分子五而一，亦得主人马一日行七百八十里也。〕 今有金棰，长五尺，斩本一尺，重四斤；斩末一尺，重二斤。问次一尺各重 几何？答曰：末一尺重二斤。次一尺重二斤八两。次一尺重三斤。次一尺重三斤 八两。次一尺重四斤。</p>
<p>术曰：令末重减本重，余，即差率也。又置本重，以四间乘之，为下第一衰。</p>
<p>副置，以差率减之，每尺各自为衰。</p>
<p>〔按：此术五尺有四间者，有四差也。今本末相减，余即四差之凡数也。以 四约之，即得每尺之差。以差数减本重，余即次尺之重也。为术所置，如是而已。</p>
<p>今此率以四为母，故令母乘本为衰，通其率也。亦可置末重，以四间乘之，为上 第一衰。以差重率加之，为次下衰也。〕 副置下第一衰，以为法。以本重四斤遍乘列衰，各自为实。实如法得一斤。</p>
<p>〔以下第一衰为法，以本重乘其分母之 数，而又反此率乘本重，为实。一乘 一除，势无损益，故惟本存焉。众衰相推为率，则其余可知也。亦可副置末衰为 法，而以末重二斤乘列衰为实。此虽迂回，然是其旧。故就新而言之也。〕 今有五人分五钱，令上二人所得与下三人等，问各得几何？答曰：甲得一钱 六分钱之二。乙得一钱六分钱之一。丙得一钱。丁得六分钱之五。戊得六分钱之 四。</p>
<p>术曰：置钱，锥行衰。</p>
<p>〔按：此术“锥行”者，谓如立锥：初一、次二、次三、次四、次五，各均， 为一列者也。〕 并上二人为九，并下三人为六。六少于九，三。</p>
<p>〔数不得等，但以五、四、三、二、一为率也。〕 以三均加焉，副并为法。以所分钱乘未并者，各自为实。实如法得一钱。</p>
<p>〔此问者，令上二人与下三人等，上、下部差一人，其差三。均加上部，则 得二三；均加下部，则得三三。下部犹差一人，差得三，以通于本率，即上、下 部等也。于今有术，副并为所有率，未并者各为所求率，五钱为所有数，而今有 之，即得等耳。假令七人分七钱，欲令上二人与下五人等，则上、下部差三人。</p>
<p>并上部为十三，下部为十五。下多上少，下不足减上。当以上、下部列差而后均 减，乃合所问耳。此可仿下术：令上二人分二钱半为上率，令下三人分二钱半为 下率。上、下二率以少减多，余为实。置二人、三人，各半之，减五人，余为法。</p>
<p>实如法得一钱，即衰相去也。下衰率六分之五者，丁所得钱数也。〕 今有竹九节，下三节容四升，上四节容三升。问中间二节欲均容，各多少？ 答曰：下初一升六十六分升之二十九。次一升六十六分升之二十二。次一升六十 六分升之一十五。次一升六十六分升之八。次一升六十六分升之一。次六十六分 升之六十。次六十六分升之五十三。次六十六分升之四十六。次六十六分升之三 十九。</p>
<p>术曰：以下三节分四升为下率，以上四节分三升为上率。</p>
<p>〔此二率者，各其平率也。〕 上、下率以少减多，余为实。</p>
<p>〔按：此上、下节各分所容为率者，各其平率。上、下以少减多者，余为中 间五节半之凡差，故以为实也。〕 置四节、三节，各半之，以减九节，余为法。实如法得一升。即衰相去也。</p>
<p>〔按此术法者，上下节所容已定之节，中间相去节数也；实者，中间五节半 之凡差也。故实如法而一，则每节之差也。〕 下率一升少半升者，下第二节容也。</p>
<p>〔一升少半升者，下三节通分四升之平率。平率即为中分节之容也。〕 今有凫起南海，七日至北海；雁起北海，九日至南海。今凫、雁俱起，问何 日相逢？答曰：三日十六分日之十五。</p>
<p>术曰：并日数为法，日数相乘为实，实如法得一日。</p>
<p>〔按：此术置凫七日一至，雁九日一至。齐其至，同其日，定六十三日凫九 至，雁七至。今凫、雁俱起而问相逢者，是为共至。并齐以除同，即得相逢日。</p>
<p>故“并日数为法”者，并齐之意；“日数相乘为实”者，犹以同为实也。一曰： 凫飞日行七分至之一，雁飞日行九分至之一。齐而同之，凫飞定日行六十三分至 之九，雁飞定日行六十三分至之七。是为南北海相去六十三分，凫日行九分，雁 日行七分也。并凫、雁一日所行，以除南北相去，而得相逢日也。〕 今有甲发长安，五日至齐；乙发齐，七日至长安。今乙发已先二日，甲乃发 长安，问几何日相逢？答曰：二日十二分日之一。</p>
<p>术曰：并五日、七日，以为法。</p>
<p>〔按：此术“并五日、七日为法”者，犹并齐为法。置甲五日一至，乙七日 一至。齐而同之，定三十五日甲七至，乙五至。并之为十二至者，用三十五日也。</p>
<p>谓甲、乙与发之率耳。然则日化为至，当除日，故以为法也。〕 以乙先发二日减七日， 〔“减七日”者，言甲、乙俱发，今以发为始发之端，于本道里则余分也。〕 也。</p>
<p>余，以乘甲日数为实。</p>
<p>〔七者，长安去齐之率也；五者，后发相去之率也。今问后发，故舍七用五。</p>
<p>以乘甲五日，为二十五日。言甲七至，乙五至，更相去，用此二十五日也。</p>
<p>实如法得一日。</p>
<p>〔一日甲行五分至之一，乙行七分至之一。齐而同之，甲定日行三十五分至 之七，乙定日行三十五分至之五。是为齐去长安三十五分，甲日行七分，乙日行 五分也。今乙先行发二日，已行十分，余，相去二十五分。故减乙二日，余，令 相乘，为二十五分。〕 今有一人一日为牝瓦三十八枚，一人一日为牡瓦七十六枚。今令一人一日作 瓦，牝、牡相半，问成瓦几何？答曰：二十五枚少半枚。</p>
<p>术曰：并牝、牡为法，牝、牡相乘为实，实如法得一枚。</p>
<p>〔此意亦与凫雁同术。牝、牡瓦相并，犹如凫、雁日飞相并也。按：此术 “并牝、牡为法”者，并齐之意；“牝、牡相乘为实”者，犹以同为实也。故实 如法，即得也。〕 今有一人一日矫矢五十，一人一日羽矢三十，一人一日摐矢十五。今令一人 一日自矫、羽、摐，问成矢几何？答曰：八矢少半矢。</p>
<p>术曰：矫矢五十，用徒一人；羽矢五十，用徒一人太半人；摐矢五十，用徒 三人少半人。并之，得六人，以为法。以五十矢为实。实如法得一矢。</p>
<p>〔按：此术言成矢五十，用徒六人，一日工也。此同工其作，犹凫、雁共至 之类，亦以同为实，并齐为法。可令矢互乘一人为齐，矢相乘为同。今先令同于 五十矢。矢同则徒齐，其归一也。——以此术为凫雁者，当雁飞九日而一至，凫 飞九日而一至七分至之二。并之，得二至七分至之二，以为法。以九日为实。— —实如法而一，得一人日成矢之数也。〕 今有假田，初假之岁三亩一钱，明年四亩一钱，后年五亩一钱。凡三岁得一 百。问田几何？答曰：一顷二十七亩四十七分亩之三十一。</p>
<p>术曰：置亩数及钱数。令亩数互乘钱数，并，以为法。亩数相乘，又以百钱 乘之，为实。实如法得一亩。</p>
<p>〔按：此术令亩互乘钱者，齐其钱；亩数相乘者，同其亩。同于六十，则初 假之岁得钱二十，明年得钱十五，后年得钱十二也。凡三岁得钱一百，为所有数， 同亩为所求率，四十七钱为所有率，今有之，即得也。齐其钱，同其亩，亦如凫 雁术也。于今有术，百钱为所有数，同亩为所求率，并齐为所有率。</p>
<p>淳风等按：假田六十亩，初岁得钱二十，明年得钱十五，后年得钱十二。</p>
<p>并之，得钱四十七。是为得田六十亩，三岁所假。于今有术，百钱为所有数，六 十亩为所求率，四十七为所有率，而今有之，即合问也。〕 今有程耕，一人一日发七亩，一人一日耕三亩，一人一日耰种五亩。今令一 人一日自发、耕、耰种之，问治田几何？答曰：一亩一百一十四步七十一分步之 六十六。</p>
<p>术曰：置发、耕、耰亩数，令互乘人数，并，以为法。亩数相乘为实。实如 法得一亩。</p>
<p>〔此犹凫雁术也。</p>
<p>淳风等按：此术亦发、耕、耰种亩数互乘人者，齐其人；亩数相乘者，同 其亩。故并齐为法，以同为实。计田一百五亩，发用十五人，耕用三十五人，种 用二十一人。并之，得七十一工。治得一百五亩，故以为实。而一人一日所治， 故以人数为法除之，即得也。〕 今有池，五渠注之。其一渠开之，少半日一满，次一日一满，次二日半一满， 次三日一满，次五日一满。今皆决之，问几何日满池？答曰：七十四分日之十五。</p>
<p>术曰：各置渠一日满池之数，并，以为法。</p>
<p>〔按：此术其一渠少半日满者，是一日三满也；次一日一满；次二日半满者， 是一日五分满之二也；次三日满者，是一日三分满之一也；次五日满者，是一日 五分满之一也。并之，得四满十五分满之十四也。〕 以一日为实，实如法得一日。</p>
<p>〔此犹矫矢之术也。先令同于一日，日同则满齐。自凫雁至此，其为同齐有 二术焉，可随率宜也。〕 其一术：各置日数及满数。</p>
<p>〔其一渠少半日满者，是一日三满也；次一日一满；次二日半满者，是五日 二满；次三日一满，次五日一满。此谓之列置日数及满数也。〕 令日互相乘满，并，以为法。日数相乘为实。实如法得一日。</p>
<p>〔亦如凫雁术也。按：此其一渠少半日满池者，是一日三满池也；次一日一 满；次二日半满者，是五日再满；次三日一满；次五日一满。此谓列置日数于右 行，及满数于左行。以日互乘满者，齐其满；日数相乘者，同其日。满齐而日同， 故并齐以除同，即得也。〕 今有人持米出三关，外关三而取一，中关五而取一，内关七而取一，余米五 斗。问本持米几何？答曰：十斗九升八分升之三。</p>
<p>术曰：置米五斗，以所税者三之，五之，七之，为实。以余不税者二、四、 六相互乘为法。实如法得一斗。</p>
<p>〔此亦重今有也。所税者，谓今所当税之。定三、五、七皆为所求率，二、 四、六皆为所有率。置今有余米五斗，以七乘之，六而一，即内关未税之本米也。</p>
<p>又以五乘之，四而一，即中关未税之本米也。又以三乘之，二而一，即外关未税 之本米也。今从末求本，不问中间，故令中率转相乘而同之，亦如络丝术。</p>
<p>又一术：外关三而取一，则其余本米三分之二也。求外关所税之余，则当置 一，二分乘之，三而一。欲知中关，以四乘之，五而一。欲知内关，以六乘之， 七而一。凡余分者，乘其母、子：以三、五、七相乘得一百五，为分母；二、四、 六相乘，得四十八，为分子。约而言之，则是余米于本所持三十五分之十六也。</p>
<p>于今有术，余米五斗为所有数，分母三十五为所求率，分子十六为所有率也。〕 今有人持金出五关，前关二而税一，次关三而税一，次关四而税一，次关五 而税一，次关六而税一。并五关所税，适重一斤。问本持金几何？答曰：一斤三 两四铢五分铢之四。</p>
<p>术曰：置一斤，通所税者以乘之，为实。亦通其不税者，以减所通，余为法。</p>
<p>实如法得一斤。</p>
<p>〔此意犹上术也。“置一斤，通所税者”，谓令二、三、四、五、六相乘， 为分母，七百二十也。“通其所不税者”，谓令所税之余一、二、三、四、五相 乘，为分子，一百二十也。约而言之，是为余金于本所持六分之一也。以子减母， 凡五关所税六分之五也。于今有术，所税一斤为所有数，分母六为所求率，分子 五为所有率。此亦重今有之义。又虽各有率，不问中间，故令中率转相乘而连除 之，即得也。置一以为持金之本率，以税率乘之、除之，则其率亦成积分也。〕</p>

          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E4%B9%9D%E7%AB%A0%E7%AE%97%E6%9C%AF/chapter7/"></a></h2>
    </header>
    <section class="post-excerpt">
      <p>
          <section class="post-content">
            <h1 id="卷七">卷七</h1>
<p>○ 盈不足（以御隐杂互见） 今有共买物，人出八，盈三；人出七，不足四。问人数、物价各几何？答曰： 七人。物价五十三。</p>
<p>今有共买鸡，人出九，盈一十一；人出六，不足十六。问人数、鸡价各几何？ 答曰：九人。鸡价七十。</p>
<p>今有共买琎，人出半，盈四；人出少半，不足三。问人数、琎价各几何？答 曰：四十二人。琎价十七。</p>
<p>〔注云“若两设有分者，齐其子，同其母”，此问两设俱见零分，故齐其子， 同其母。又云“令下维乘上。讫，以同约之”，不可约，故以乘，同之。〕 今有共买牛，七家共出一百九十，不足三百三十；九家共出二百七十，盈三 十。问家数、牛价各几何？答曰：一百二十六家。牛价三千七百五十。</p>
<p>〔按：此术并盈不足者，为众家之差，故以为实。置所出率，各以家数除之， 各得一家所出率。以少减多者，得一家之差。以除，即家数。以出率乘之，减盈， 故得牛价也。〕 术曰：置所出率，盈不足各居其下。令维乘所出率，并，以为实。并盈、不 足，为法。实如法而一。</p>
<p>〔按：盈者，谓朓；不足者，谓之朒；所出率谓之假令。盈、朒维乘两 设者，欲为同齐之意。据“共买物，人出八，盈三；人出七，不足四”，齐其假 令，同其盈、朒，盈、朒俱十二。通计齐则不盈不朒之正数，故可并之为 实，并盈、不足为法。齐之三十二者，是四假令，有盈十二；齐之二十一者，是 三假令，亦朒十二；并七假令合为一实，故并三、四为法。〕 有分者通之。</p>
<p>〔若两设有分者，齐其子，同其母。令下维乘上，讫，以同约之。〕 盈不足相与同其买物者，置所出率，以少减多，余，以约法、实。实为物价， 法为人数。</p>
<p>〔“所出率以少减多”者，余，谓之设差，以为少设。则并盈、朒，是为 定实。故以少设约定实，则法，为人数；适足之实故为物价。盈朒当与少设相 通。不可遍约，亦当分母乘，设差为约法、实。〕 其一术曰：并盈、不足为实。以所出率，以少减多，余为法。实如法得一人。</p>
<p>以所出率乘之，减盈、增不足，即物价。</p>
<p>〔此术意谓盈不足为众人之差。以所出率以少减多，余为一人之差。以一人 之差约众人之差，故得人数也。〕 今有共买金，人出四百，盈三千四百；人出三百，盈一百。问人数、金价各 几何？答曰：三十三人。金价九千八百。</p>
<p>今有共买羊，人出五，不足四十五；人出七，不足三。问人数、羊价各几何？ 答曰：二十一人。羊价一百五十。</p>
<p>术曰：置所出率，盈、不足各居其下。令维乘所出率，以少减多，余为实。</p>
<p>两盈、两不足以少减多，余为法。实如法而一。有分者，通之。两盈两不足相与 同其买物者，置所出率，以少减多，余，以约法、实。实为物价，法为人数。</p>
<p>〔按：此术两不足者，两设皆不足于正数。其所以变化，犹两盈。而或有势 同而情违者。当其为实，俱令不足维乘相减，则遗其所不足焉。故其余所以为实 者，无朒数以损焉。盖出而有余，两盈。两设皆逾于正数。假令与共买物，人 出八，盈三；人出九，盈十。齐其假令，同其两盈。两盈俱三十。举齐则兼去。</p>
<p>其余所以为实者，无盈数。两盈以少减多，余为法。齐之八十者，是十假令；而 凡盈三十者，是十，以三之；齐之二十七者，是三假令；而凡盈三十者，是三， 以十之。今假令两盈共十、三，以三减十，余七，为一实。故令以三减十，余七 为法。所出率以少减多，余谓之设差。因设差为少设，则两盈之差是为定实。故 以少设约法得人数，约实即得金数。〕 其一术曰：置所出率，以少减多，余为法。两盈、两不足以少减多，余为实。</p>
<p>实如法而一，得人数。以所出率乘之，减盈、增不足，即物价。</p>
<p>〔“置所出率，以少减多”，得一人之差。两盈、两不足相减，为众人之差。</p>
<p>故以一人之差除之，得人数。以所出率乘之，减盈、增不足，即物价。〕 今有共买犬，人出五，不足九十；人出五十，适足。问人数、犬价各几何？ 答曰：二人。犬价一百。</p>
<p>今有共买豕，人出一百，盈一百；人出九十，适足。问人数、豕价各几何？ 答曰：一十人。豕价九百。</p>
<p>术曰：以盈及不足之数为实。置所出率，以少减多，余为法。实如法得一人。</p>
<p>其求物价者，以适足乘人数，得物价。</p>
<p>〔此术意谓以所出率，以少减多者，余是一人不足之差。不足数为众人之差。</p>
<p>以一人差约之，故得人之数也。以盈及不足数为实者，数单见，即众人差，故以 为实。所出率以少减多，即一人差，故以为法。以除众人差，得人数。以适足乘 人数，即得物价也。〕 今有米在十斗桶中，不知其数。满中添粟而舂之，得米七斗。问故米几何？ 答曰：二斗五升。</p>
<p>术曰：以盈不足术求之。假令故米二斗，不足二升；令之三斗，有余二升。</p>
<p>〔按：桶受一斛，若使故米二斗，须添粟八斗以满之。八斗得粝米四斗八升， 课于七斗，是为不足二升。若使故米三斗，须添粟七斗以满之。七斗得粝米四斗 二升，课于七斗，是为有余二升。以盈不足维乘假令之数者，欲为齐同之意。为 齐同者，齐其假令，同其盈朒。通计齐即不盈不朒之正数，故可以并之为实， 并盈、不足为法。实如法，即得故米斗数，乃不盈不朒之正数也。〕 今有垣高九尺。瓜生其上，蔓日长七寸；瓠生其下，蔓日长一尺。问几何日 相逢？瓜、瓠各长几何？答曰：五日十七分日之五。瓜长三尺七寸一十七分寸之 一。瓠长五尺二寸一十七分寸之一十六。</p>
<p>术曰：假令五日，不足五寸；令之六日，有余一尺二寸。</p>
<p>〔按：“假令五日，不足五寸”者，瓜生五日，下垂蔓三尺五寸；瓠生五日， 上延蔓五尺；课于九尺之垣，是为不足五寸。“令之六日，有余一尺二寸”者， 若使瓜生六日，下垂蔓四尺二寸；瓠生六日，上延蔓六尺；课于九尺之垣，是为 有余一尺二寸。以盈、不足维乘假令之数者，欲为齐同之意。齐其假令，同其盈 朒。通计齐即不盈不朒之正数，故可并以为实，并盈、不足为法。实如法而 一，即设差不盈不朒之正数，即得日数。以瓜、瓠一日之长乘之，故各得其长 之数也。〕 今有蒲生一日，长三尺；莞生一日，长一尺。蒲生日自半，莞生日自倍。问 几何日而长等？答曰：二日十三分日之六。各长四尺八寸一十三分寸之六。</p>
<p>术曰：假令二日，不足一尺五寸；令之三日，有余一尺七寸半。</p>
<p>〔按：“假令二日，不足一尺五寸”者，蒲生二日，长四尺五寸；莞生二日， 长三尺；是为未相及一尺五寸，故曰不足。“令之三日，有余一尺七寸半”者， 蒲增前七寸半，莞增前四尺，是为过一尺七寸半，故曰有余。以盈不足乘除之。</p>
<p>又以后一日所长各乘日分子，如日分母而一者，各得日分子之长也。故各增二日 定长，即得其数。〕 今有醇酒一斗，直钱五十；行酒一斗，直钱一十。今将钱三十，得酒二斗。</p>
<p>问醇、行酒各得几何？答曰：醇酒二升半。行洒一斗七升半。</p>
<p>术曰：假令醇酒五升，行酒一斗五升，有余一十；令之醇酒二升，行酒一斗 八升，不足二。</p>
<p>〔据醇酒五升，直钱二十五；行酒一斗五升，直钱一十五；课于三十，是为 有余十。据醇酒二升，直钱一十；行酒一斗八升，直钱一十八；课于三十，是为 不足二。以盈不足术求之。此问已有重设及其齐同之意也。〕 今有大器五，小器一，容三斛；大器一，小器五，容二斛。问大、小器各容 几何？答曰：大器容二十四分斛之十三。小器容二十四分斛之七。</p>
<p>术曰：假令大器五斗，小器亦五斗，盈一十斗；令之大器五斗五升，小器二 斗五升，不足二斗。</p>
<p>〔按：大器容五斗，大器五容二斛五斗。以减三斛，余五斗，即小器一所容。</p>
<p>故曰“小器亦五斗”。小器五容二斛五斗，大器一，合为三斛。课于两斛，乃多 十斗。令之大器五斗五升，大器五合容二斛七斗五升。以减三斛，余二斗五升， 即小器一所容。故曰小器二斗五升”。大器一容五斗五升，小器五合容一斛二斗 五升，合为一斛八斗。课于二斛，少二斗。故曰“不足二斗”。以盈不足维乘， 除之。〕 今有漆三得油四，油四和漆五。今有漆三斗，欲令分以易油，还自和余漆。</p>
<p>问出漆、得油、和漆各几何？答曰：出漆一斗一升四分升之一。得油一斗五升。</p>
<p>和漆一斗八升四分升之三。</p>
<p>术曰：假令出漆九升，不足六升；令之出漆一斗二升，有余二升。</p>
<p>〔按：此术三斗之漆，出九升，得油一斗二升，可和漆一斗五升，余有二斗 一升，则六升无油可和，故曰“不足六升”。令之出漆一斗二升，则易得油一斗 六升，可和漆二斗。于三斗之中已出一斗二升，余有一斗八升。见在油合和得漆 二斗，则是有余二升。以盈、不足维乘之，为实。并盈、不足为法。实如法而一， 得出漆升数。求油及和漆者，四、五各为所求率，三、四各为所有率，而今有之， 即得也。〕 今有玉方一寸，重七两；石方一寸，重六两。今有石立方三寸，中有玉，并 重十一斤。问玉、石重各几何？答曰：玉一十四寸，重六斤二两。石一十三寸， 重四斤一十四两。</p>
<p>术曰：假令皆玉，多十三两；令之皆石，不足一十四两。不足为玉，多为石。</p>
<p>各以一寸之重乘之，得玉、石之积重。</p>
<p>〔立方三寸是一面之方，计积二十七寸。玉方一寸重七两，石方一寸重六两， 是为玉、石重差一两。假令皆玉，合有一百八十九两。课于一十一斤，有余一十 三两。玉重而石轻，故有此多。即二十七寸之中有十三寸，寸损一两，则以为石 重，故言多为石。言多之数出于石以为玉。假令皆石，合有一百六十二两。课于 十一斤，少十四两，故曰不足。此不足即以重为轻。故令减少数于并重，即二十 七寸之中有十四寸，寸增一两也。〕 今有善田一亩，价三百；恶田七亩，价五百。今并买一顷，价钱一万。问善、 恶田各几何？答曰：善田一十二亩半。恶田八十七亩半。</p>
<p>术曰：假令善田二十亩，恶田八十亩，多一千七百一十四钱七分钱之二；令 之善田一十亩，恶田九十亩，不足五百七十一钱七分钱之三。</p>
<p>〔按：善田二十亩，直钱六千；恶田八十亩，直钱五千七百一十四、七分钱 之二，课于一万，是多一千七百一十四、七分钱之二。令之善田十亩，直钱三千； 恶田九十亩，直钱六千四百二十八、七分钱之四；课于一万，是为不足五百七十 一、七分钱之三。以盈不足术求之也。〕 今有黄金九枚，白银一十一枚，称之重，适等。交 易其一，金轻十三两。问 金、银一枚各重几何？答曰：金重二斤三两一十八铢。银重一斤一十三两六铢。</p>
<p>术曰：假令黄金三斤，白银二斤一十一分斤之五，不足四十九，于右行。令 之黄金二斤，白银一斤一十一分斤之七，多一十五，于左行。以分母各乘其行内 之数。以盈、不足维乘所出率，并，以为实。并盈、不足为法。实如法，得黄金 重。分母乘法以除，得银重。约之得分也。</p>
<p>〔按：此术假令黄金九，白银一十一，俱重二十七斤。金，九约之，得三斤； 银，一十一约之，得二斤一十一分斤之五；各为金、银一枚重数。就金重二十七 斤之中减一金之重，以益银，银重二十七斤之中减一银之重，以益金，则金重二 十六斤一十一分斤之五，银重二十七斤一十一分斤之六。以少减多，则金轻一十 七两一十一分两之五。课于一十三两，多四两一十一分两之五。通分内子言之， 是为不足四十九。又令之黄金九，一枚重二斤，九枚重一十八斤；白银一十一， 亦合重一十八斤也。乃以一十一除之，得一斤一十一分斤之七，为银一枚之重数。</p>
<p>今就金重一十八斤之中减一枚金，以益银；复减一枚银，以益金，则金重一十七 斤一十一分斤之七，银重一十八斤一十一分斤之四。以少减多，即金轻一十一分 斤之八。课于一十三两，少一两一十一分两之四。通分内子言之，是为多一十五。</p>
<p>以盈不足为之，如法，得金重。分母乘法以除者，为银两分母，故同之。须通法 而后乃除，得银重。余皆约之者，术省故也。〕 今有良马与驽马发长安，至齐。齐去长安三千里。良马初日行一百九十三里， 日增一十三里，驽马初日行九十七里，日减半里。良马先至齐，复还迎驽马。问 几何日相逢及各行几何？答曰：一十五日一百九十一分日之一百三十五而相逢。</p>
<p>良马行四千五百三十四里一百九十一分里之四十六。驽马行一千四百六十五里一 百九十一分里之一百四十五。</p>
<p>术曰：假令十五日，不足三百三十七里半；令之十六日，多一百四十里。以 盈、不足维乘假令之数，并而为实。并盈、不足为法。实如法而一，得日数。不 尽者，以等数除之而命分。求良马行者：十四乘益疾里数而半之，加良马初日之 行里数，以乘十五日，得十五日之凡行。又以十五日乘益疾里数，加良马初日之 行。以乘日分子，如日分母而一。所得，加前良马凡行里数，即得。其不尽而命 分。求驽马行者：以十四乘半里，又半之，以减驽马初日之行里数，以乘十五日， 得驽马十五日之凡行。又以十五日乘半里，以减驽马初日之行，余，以乘日分子， 如日分母而一。所得，加前里，即驽马定行里数。其奇半里者，为半法。以半法 增残分，即得。其不尽者而命分。</p>
<p>〔按：“令十五日，不足三百三十七里半”者，据良马十五日凡行四千二百 六十里，除先去齐三千里，定还迎驽马一千二百六十里；驽马十五日凡行一千四 百二里半，并良、驽二马所行，得二千六百六十二里半。课于三千里，少三百三 十七里半。故曰不足。“令之十六日，多一百四十里”者，据良马十六日凡行四 千六百四十八里；除先去齐三千里，定还迎驽马一千六百四十八里，驽马十六日 凡行一千四百九十二里。并良、驽二马所行，得三千一百四十里。课于三千里， 余有一百四十里。故谓之多也。以盈不足之，实如法而一，得日数者，即设差不 盈不朒之正数。以二马初日所行里乘十五日，为一十五日平行数。求初末益疾 减迟之数者，并一与十四，以十四乘而半之，为中平之积。又令益疾减迟里数乘 之，各为减益之中平里。故各减益平行数，得一十五日定行里。若求后一日，以 十六日之定行里数乘日分子，如日分母而一，各得日分子之定行里数。故各并十 五日定行里，即得。其驽马奇半里者，法为全里之分，故破半里为半法，以增残 分，即合所问也。〕 今有人持钱之蜀贾，利十，三。初返归一万四千，次返归一万三千，次返归 一万二千，次返归一万一千，后返归一万。凡五返归钱，本利俱尽。问本持钱及 利各几何？答曰：本三万四百六十八钱三十七万一千二百九十三分钱之八万四千 八百七十六。利二万九千五百三十一钱三十七万一千二百九十三分钱之二十八万 六千四百一十七。</p>
<p>术曰：假令本钱三万，不足一千七百三十八钱半；令之四万，多三万五千三 百九十钱八分。</p>
<p>〔按：假令本钱三万，并利为三万九千；除初返归留，余，加利为三万二千 五百；除二返归留，余，又加利为二万五千三百五十；除第三返归留，余，又加 利为一万七千三百五十五；除第四返归留，余，又加利为八千二百六十一钱半； 除第五返归留，合一万钱，不足一千七百三十八钱半。若使本钱四万，并利为五 万二千；除初返归留，余，加利为四万九千四百；除第二返归留，余，又加利为 四万七千三百二十；除第三返归留，余，又加利为四万五千九百一十六；除第四 返归留，余，又加利为四万五千三百九十钱八分；除第五返归留，合一万，余三 万五千三百九十钱八分，故曰多。</p>
<p>又术：置后返归一万，以十乘之，十三而一，即后所持之本。加一万一千， 又以十乘之，十三而一，即第四返之本。加一万二千，又以十乘之，十三而一， 即第三返之本。加一万三千，又以十乘之，十三而一，即第二返之本。加一万四 千，又以十乘之，十三而一，即初持之本。并五返之钱以减之，即利也。〕 今有垣厚五尺，两鼠对穿。大鼠日一尺，小鼠亦日一尺。大鼠日自倍，小鼠 日自半。问几何日相逢？各穿几何？答曰：二日一十七分日之二。大鼠穿三尺四 寸十七分寸之一十二，小鼠穿一尺五寸十七分寸之五。</p>
<p>术曰：假令二日，不足五寸；令之三日，有余三尺七寸半。</p>
<p>〔大鼠日倍，二日合穿三尺；小鼠日自半，合穿一尺五寸；并大鼠所穿，合 四尺五寸。课于垣厚五尺，是为不足五寸。令之三日，大鼠穿得七尺，小鼠穿得 一尺七寸半。并之，以减垣厚五尺，有余三尺七寸半。以盈不足术求之，即得。</p>
<p>以后一日所穿乘日分子，如日分母而一，即各得日分子之中所穿。故各增二日定 穿，即合所问也。〕</p>

          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E4%B9%9D%E7%AB%A0%E7%AE%97%E6%9C%AF/chapter8/"></a></h2>
    </header>
    <section class="post-excerpt">
      <p>
          <section class="post-content">
            <h1 id="卷八">卷八</h1>
<p>○ 方程（以御错糅正负） 今有上禾三秉，中禾二秉，下禾一秉，实三十九斗；上禾二秉，中禾三秉， 下禾一秉，实三十四斗；上禾一秉，中禾二秉，下禾三秉，实二十六斗。问上、 中、下禾实一秉各几何？答曰：上禾一秉九斗四分斗之一。中禾一秉四斗四分斗 之一。下禾一秉二斗四分斗之三。</p>
<p>方程 〔程，课程也。群物总杂，各列有数，总言其实。令每行为率。二物者再程， 三物者三程，皆如物数程之。并列为行，故谓之方程。行之左右无所同存，且为 有所据而言耳。此都术也，以空言难晓，故特系之禾以决之。又列中、左行如右 行也。〕 术曰：置上禾三秉，中禾二秉，下禾一秉，实三十九斗于右方。中、左禾列 如右方。以右行上禾遍乘中行，而以直除。</p>
<p>〔为术之意，令少行减多行，反复相减，则头位必先尽。上无一位，则此行 亦阙一物矣。然而举率以相减，不害余数之课也。若消去头位，则下去一物之实。</p>
<p>如是叠令左右行相减，审其正负，则可得而知。先令右行上禾乘中行，为齐同之 意。为齐同者，谓中行直减右行也。从简易虽不言齐同，以齐同之意观之，其义 然矣。〕 又乘其次，亦以直除。</p>
<p>〔复去左行首。〕 然以中行中禾不尽者遍乘左行，而以直除。</p>
<p>〔亦令两行相去行之中禾也。〕 左方下禾不尽者，上为法，下为实。实即下禾之实。</p>
<p>〔上、中禾皆去，故余数是下禾实，非但一秉。欲约众秉之实，当以禾秉数 为法。列此，以下禾之秉数乘两行，以直除，则下禾之位皆决矣。各以其余一位 之秉除其下实。即计数矣用算繁而不省。所以别为法，约也。然犹不如自用其旧。</p>
<p>广异法也。〕 求中禾，以法乘中行下实，而除下禾之实。</p>
<p>〔此谓中两禾实，下禾一秉实数先见，将中秉求中禾，其列实以减下实。而 左方下禾虽去一，以法为母，于率不通。故先以法乘，其通而同之。俱令法为母， 而除下禾实。以下禾先见之实令乘下禾秉数，即得下禾一位之列实。减于下实， 则其数是中禾之实也。〕 余，如中禾秉数而一，即中禾之实。</p>
<p>〔余，中禾一位之实也。故以一位秉数约之，乃得一秉之实也。〕 求上禾，亦以法乘右行下实，而除下禾、中禾之实。</p>
<p>〔此右行三禾共实，合三位之实。故以二位秉数约之，乃得一秉之实。今中 下禾之实其数并见，令乘右行之禾秉以减之。故亦如前各求列实，以减下实也。〕 余，如上禾秉数而一，即上禾之实。实皆如法，各得一斗。</p>
<p>〔三实同用，不满法者，以法命之。母、实皆当约之。〕 今有上禾七秉，损实一斗，益之下禾二秉，而实一十斗；下禾八秉，益实一 斗，与上禾二秉，而实一十斗。问上、下禾实一秉各几何？答曰：上禾一秉实一 斗五十二分斗之一十八。下禾一秉实五十二分斗之四十一。</p>
<p>术曰：如方程。损之曰益，益之曰损。</p>
<p>〔问者之辞虽？今按：实云上禾七秉，下禾二秉，实一十一斗；上禾二秉， 下禾八秉，实九斗也。“损之曰益”，言损一斗，余当一十斗；今欲全其实，当 加所损也。“益之曰损”，言益实以一斗，乃满一十斗；今欲知本实，当减所加， 即得也。〕 损实一斗者，其实过一十斗也；益实一斗者，其实不满一十斗也。</p>
<p>〔重谕损益数者，各以损益之数损益之也。〕 今有上禾二秉，中禾三秉，下禾四秉，实皆不满斗。上取中、中取下、下取 上各一秉而实满斗。问上、中、下禾实一秉各几何？答曰上禾一秉实二十五分斗 之九。中禾一秉实二十五分斗之七。下禾一秉实二十五分斗之四。</p>
<p>术曰：如方程。各置所取。</p>
<p>〔置上禾二秉为右行之上，中禾三秉为中行之中，下禾四秉为左行之下，所 取一秉及实一斗各从其位。诸行相借取之物皆依此例。〕 以正负术入之。</p>
<p>正负术曰： 〔今两算得失相反，要令正负以名之。正算赤，负算黑，否则以邪正为异。</p>
<p>方程自有赤、黑相取，法、实数相推求之术。而其并减之势不得广通，故使赤、 黑相消夺之，于算或减或益。同行异位殊为二品，各有并、减之差见于下焉。著 此二条，特系之禾以成此二条之意。故赤、黑相杂足以定上下之程，减、益虽殊 足以通左右之数，差、实虽分足以应同异之率。然则其正无入以负之，负无入以 正之，其率不妄也。〕 同名相除， 〔此谓以赤除赤，以黑除黑，行求相减者，为去头位也。然则头位同名者， 当用此条，头位异名者，当用下条。〕 异名相益， 〔益行减行，当各以其类矣。其异名者，非其类也。非其类者，犹无对也， 非所得减也。故赤用黑对则除，黑；无对则除，黑；黑用赤对则除，赤；无对则 除，赤；赤黑并于本数。此为相益之，皆所以为消夺。消夺之与减益成一实也。</p>
<p>术本取要，必除行首。至于他位，不嫌多少，故或令相减，或令相并，理无同异 而一也。〕 正无入负之，负无入正之。</p>
<p>〔无入，为无对也。无所得减，则使消夺者居位也。其当以列实或减下实， 而行中正负杂者亦用此条。此条者，同名减实，异名益实，正无入负之，负无入 正之也。〕 其异名相除，同名相益，正无入正之，负无入负之。</p>
<p>〔此条异名相除为例，故亦与上条互取。凡正负所以记其同异，使二品互相 取而已矣。言负者未必负于少，言正者未必正于多。故每一行之中虽复赤黑异算 无伤。然则可得使头位常相与异名。此条之实兼通矣，遂以二条反覆一率。观其 每与上下互相取位，则随算而言耳，犹一术也。又，本设诸行，欲因成数以相去 耳。故其多少无限，令上下相命而已。若以正负相减，如数有旧增法者，每行可 均之，不但数物左右之也。〕 今有上禾五秉，损实一斗一升，当下禾七秉；上禾七秉，损实二斗五升，当 下禾五秉。问上、下禾实一秉各几何？答曰：上禾一秉五升。下禾一秉二升。</p>
<p>术曰：如方程。置上禾五秉正，下禾七秉负，损实一斗一升正。</p>
<p>〔言上禾五秉之实多，减其一斗一升，余，是与下禾七秉相当数也。故互其 算，令相折除，以一斗一升为差。为差者，上禾之余实也。〕 次置上禾七秉正，下禾五秉负，损实二斗五升正。以正负术入之。</p>
<p>〔按：正负之术，本设列行，物程之数不限多少，必令与实上下相次，而以 每行各自为率。然而或减或益，同行异位，殊为二品，各自并、减，之差见于下 也。〕 今有上禾六秉，损实一斗八升，当下禾一十秉；下禾一十五秉，损实五升， 当上禾五秉。问上、下禾实一秉各几何？答曰：上禾一秉实八升。下禾一秉实三 升。</p>
<p>术曰：如方程。置上禾六秉正，下禾一十秉负，损实一斗八升正。次，上禾 五秉负，下禾一十五秉正，损实五升正。以正负术入之。</p>
<p>〔言上禾六秉之实多，减损其一斗八升，余是与下禾十秉相当之数。故亦互 其算，而以一斗八升为差实。差实者，上禾之余实。〕 今有上禾三秉，益实六斗，当下禾一十秉；下禾五秉，益实一斗，当上禾二 秉。问上、下禾实一秉各几何？答曰：上禾一秉实八斗。下禾一秉实三斗。</p>
<p>术曰：如方程。置上禾三秉正，下禾一十秉负，益实六斗负。次置上禾二秉 负，下禾五秉正，益实一斗负。以正负术入之。</p>
<p>〔言上禾三秉之实少，益其六斗，然后于下禾十秉相当也。故亦互其算，而 以六斗为差实。差实者，下禾之余实。〕 今有牛五，羊二，直金十两；牛二，羊五，直金八两。问牛、羊各直金几何？ 答曰：牛一直金一两二十一分两之一十三。羊一直金二十一分两之二十。</p>
<p>术曰：如方程。</p>
<p>〔假令为同齐，头位为牛，当相乘。右行定，更置牛十，羊四，直金二十两； 左行：牛十，羊二十五，直金四十两。牛数等同，金多二十两者，羊差二十一使 之然也。以少行减多行，则牛数尽，惟羊与直金之数见，可得而知也。以小推大， 虽四五行不异也。〕 今有卖牛二，羊五，以买一十三豕，有余钱一千；卖牛三，豕三，以买九羊， 钱适足；卖六羊，八豕，以买五牛，钱不足六百。问牛、羊、豕价各几何？答曰 牛价一千二百。羊价五百。豕价三百。</p>
<p>术曰：如方程。置牛二，羊五正，豕一十三负，余钱数正；次，牛三正，羊 九负，豕三正；次五牛负，六羊正，八豕正，不足钱负。以正负术入之。</p>
<p>〔此中行买、卖相折，钱适足，故但互买卖算而已。故下无钱直也。设欲以 此行如方程法，先令二牛遍乘中行，而以右行直除之。是故终于下实虚缺矣。故 注曰正无实负，负无实正，方为类也。方将以别实加适足之数与实物作实。</p>
<p>盈不足章“黄金白银”与此相当。“假令黄金九，白银一十一，称之重适等。</p>
<p>交 易其一，金轻十三两。问金、银一枚各重几何？”与此同。〕 今有五雀六燕，集称之衡，雀俱重，燕俱轻。一雀一燕交 而处，衡适平。并 雀、燕重一斤。问雀、燕一枚各重几何？答曰：雀重一两一十九分两之一十三。</p>
<p>燕重一两一十九分两之五。</p>
<p>术曰：如方程。交 易质之，各重八两。</p>
<p>〔此四雀一燕与一雀五燕衡适平，并重一斤，故各八两。列两行程数。左行 头位其数有一者，令右行遍除。亦可令于左行而取其法、实于左。左行数多，以 右行取其数。左头位减尽，中、下位算当燕与实。右行不动。左上空，中法，下 实，即每枚当重宜可知也。按：此四雀一燕与一雀五燕其重等，是三雀、四燕重 相当。雀率重四，燕率重三也。诸再程之率皆可异术求也，即其数也。〕 今有甲、乙二人持钱不知其数。甲得乙半而钱五十，乙得甲太半而亦钱五十。</p>
<p>问甲、乙持钱各几何？答曰：甲持三十七钱半。乙持二十五钱。</p>
<p>术曰：如方程。损益之。</p>
<p>〔此问者言一甲，半乙而五十；太半甲，一乙亦五十也。各以分母乘其全， 内子。行定：二甲，一乙而钱一百；二甲，三乙而钱一百五十。于是乃如方程。</p>
<p>诸物有分者放此。〕 今有二马，一牛，价过一万，如半马之价；一马，二牛，价不满一万，如半 牛之价。问牛、马价各几何？答曰：马价五千四百五十四钱一十一分钱之六。牛 价一千八百一十八钱一十一分钱之二。</p>
<p>术曰：如方程。损益之。</p>
<p>〔此一马半与一牛价直一万也，二牛半与一马亦直一万也。一马半与一牛直 钱一万，通分内子，右行为三马，二牛，直钱二万。二牛半与一马直钱一万，通 分内子，左行为二马，五牛，直钱二万也。〕 今有武马一匹，中马二匹，下马三匹，皆载四十石至阪，皆不能上。武马借 中马一匹，中马借下马一匹，下马借武马一匹，乃皆上。问武、中、下马一匹各 力引几何？答曰：武马一匹力引二十二石七分石之六。中马一匹力引一十七石七 分石之一。下马一匹力引五石七分石之五。</p>
<p>术曰：如方程。各置所借，以正负术入之。</p>
<p>今有五家共井，甲二绠不足，如乙一绠。乙三绠不足，以丙一绠；丙四绠不 足，以丁一绠；丁五绠不足，以戊一绠；戊六绠不足，以甲一绠。如各得所不足 一绠，皆逮。问井深、绠长各几何？答曰：井深七丈二尺一寸。甲绠长二丈六尺 五寸。乙绠长一丈九尺一寸。丙绠长一丈四尺八寸。丁绠长一丈二尺九寸。戊绠 长七尺六寸。</p>
<p>术曰：如方程。以正负术入之。</p>
<p>〔此率初如方程为之，名各一逮井。其后，法得七百二十一，实七十六，是 为七百二十一绠而七十六逮井，并用逮之数。以法除实者，而戊一绠逮井之数定， 逮七百二十一分之七十六。是故七百二十一为井深，七十六为戊绠之长，举率以 言之。〕 今有白禾二步，青禾三步，黄禾四步，黑禾五步，实各不满斗。白取青、黄， 青取黄、黑，黄取黑、白，黑取白、青，各一步，而实满斗。问白、青、黄、黑 禾实一步各几何？答曰：白禾一步实一百一十一分斗之三十三。青禾一步实一百 一十一分斗之二十八。黄禾一步实一百一十一分斗之一十七。黑禾一步实一百一 十一分斗之一十。</p>
<p>术曰：如方程。各置所取，以正负术入之。</p>
<p>今有甲禾二秉，乙禾三秉，丙禾四秉，重皆过于石。甲二重如乙一，乙三重 如丙一，丙四重如甲一。问甲、乙、丙禾一秉各重几何？答曰：甲禾一秉重二十 三分石之一十七。乙禾一秉重二十三分石之一十一。丙禾一秉重二十三分石之一 十。</p>
<p>术曰：如方程。置重过于石之物为负。</p>
<p>〔此问者言甲禾二秉之重过于一石也。其过者何云？如乙一秉重矣。互其算， 令相折除，而一以石为之差实。差实者，如甲禾余实。故置算相与同也。〕 以正负术入之。</p>
<p>〔此入，头位异名相除者，正无入正之，负无入负之也。〕 今有令一人，吏五人，从者一十人，食鸡一十；令一十人，吏一人，从者五 人，食鸡八；令五人，吏一十人，从者一人，食鸡六。问令、吏、从者食鸡各几 何？答曰令一人食一百二十二分鸡之四十五。吏一人食一百二十二分鸡之四十一。</p>
<p>从者一人食一百二十二分鸡之九十七。</p>
<p>术曰：如方程。以正负术入之。</p>
<p>今有五羊，四犬，三鸡，二兔，直钱一千四百九十六；四羊，二犬，六鸡， 三兔，直钱一千一百七十五；三羊，一犬，七鸡，五兔，直钱九百五十八；二羊， 三犬，五鸡，一兔，直钱八百六十一。问羊、犬、鸡、兔价各几何？答曰：羊价 一百七十七。犬价一百二十一。鸡价二十三。兔价二十九。</p>
<p>术曰：如方程。以正负术入之。</p>
<p>今有麻九斗，麦七斗，菽三斗，荅二斗，黍五斗，直钱一百四十；麻七斗， 麦六斗，菽四斗，荅五斗，黍三斗，直钱一百二十八；麻三斗，麦五斗，菽七斗， 荅六斗，黍四斗，直钱一百一十六；麻二斗，麦五斗，菽三斗，荅九斗，黍四斗， 直钱一百一十二；麻一斗，麦三斗，菽二斗，荅八斗，黍五斗，直钱九十五。问 一斗直几何？荅曰：麻一斗七钱。麦一斗四钱。菽一斗三钱。荅一斗五钱。黍一 斗六钱。</p>
<p>术曰：如方程。以正负术入之。</p>
<p>〔此麻麦与均输、少广之章重衰、积分皆为大事。其拙于精理徒按本术者， 或用算而布毡，方好烦而喜误，曾不知其非，反欲以多为贵。故其算也，莫不暗 于设通而专于一端。至于此类，苟务其成，然或失之，不可谓要约。更有异术者， 庖丁解牛，游刃理间，故能历久其刃如新。夫数，犹刃也，易简用之则动中庖丁 之理。故能和神爱刃，速而寡尤。凡九章为大事，按法皆不尽一百算也。虽布算 不多，然足以算多。世人多以方程为难，或尽布算之象在缀正负而已，未暇以论 其设动无方，斯胶柱调瑟之类。聊复恢演，为作新术，著之于此，将亦启导疑意。</p>
<p>网罗道精，岂传之空言？记其施用之例，著策之数，每举一隅焉。</p>
<p>方程新术曰：以正负术入之。令左、右相减，先去下实，又转去物位，则其 求一行二物正负相借者，是其相当之率。又令二物与他行互相去取，转其二物相 借之数，即皆相当之率也。各据二物相当之率，对易其数，即各当之率也。更置 成行及其下实，各以其物本率今有之，求其所同。并，以为法。其当相并而行中 正负杂者，同名相从，异名相消，余，以为法。以下置为实。实如法，即合所问 也。一物各以本率今有之，即皆合所问也。率不通者，齐之。</p>
<p>其一术曰：置群物通率为列衰。更置成行群物之数，各以其率乘之，并，以 为法。其当相并而行中正负杂者，同名相从，异名相消，余为法。以成行下实乘 列衰，各自为实。实如法而一，即得。</p>
<p>以旧术为之。凡应置五行。今欲要约，先置第三行，减以第四行，又减第五 行；次置第二行，以第二行减第一行，又减第四行。去其头位；余，可半；次置 右行及第二行。去其头位；次以右行去第四行头位，次以左行去第二行头位，次 以第五行去第一行头位；次以第二行去第四行头位；余，可半；以右行去第二行 头位，以第二行去第四行头位。余，约之为法、实。实如法而一，得六，即有黍 价。以法治第二行，得荅价，右行得菽价，左行得麦价，第三行麻价。如此凡用 七十七算。</p>
<p>以新术为此。先以第四行减第三行；次以第三行去右行及第二行、第四行下 位，又以减左行下位，不足减乃止；次以左行减第三行下位，次以第三行去左行 下位。讫，废去第三行。次以第四行去左行下位，又以减右行下位；次以右行去 第二行及第四行下位；次以第二行减第四行及左行头位；次以第四行减左行菽位， 不足减乃止；次以左行减第二行头位，余，可再半；次以第四行去左行及第二行 头位，次以第二行去左行头位，余，约之，上得五，下得三，是菽五当荅；次以 左行去第二行菽位，又以减第四行及右行菽位，不足减乃止；次以右行减第二行 头位，不足减乃止；次以第二行去右行头位，次以左行去右行头位；余，上得六， 下得五，是为荅六当黍五；次以左行去右行荅位，余，约之，上为二，下为一； 次以右行去第二行下位，以第二行去第四行下位，又以减左行下位；次，左行去 第二行下位，余，上得三，下得四，是为麦三当菽四；次以第二行减第四行下位； 次以第四行去第二行下位；余，上得四，下得七，是为麻四当麦七。是为相当之 率举矣。据麻四当麦七，即麻价率七而麦价率四；又麦三当菽四，即为麦价率四 而菽价率三；又菽五当荅三，即为菽价率三而荅价率五；又荅六当黍五，即为荅 价率五而黍价率六；而率通矣。更置第三行，以第四行减之，余有麻一斗，菽四 斗正，荅三斗负，下实四正。求其同为麻之数，以菽率三、荅率五各乘其斗数， 如麻率七而一，菽得一斗七分斗之五正，荅得二斗七分斗之一负。则菽、荅化为 麻。以并之，令同名相从，异名相消，余得定麻七分斗之四，以为法。置四为实， 而分母乘之，实得二十八，而分子化为法矣以法除得七，即麻一斗之价。置麦率 四、菽率三、荅率五、黍率六，皆以麻乘之，各自为实。以麻率七为法。所得即 各为价。亦可使置本行实与物同通之，各以本率今有之，求其本率所得。并， 以为法。如此，即无正负之异矣，择异同而已。又可以一术为之。置五行通率， 为麻七、麦四、菽三、荅五、黍六，以为列衰。成行麻一斗，菽四斗正，荅三斗 负，各以其率乘之。讫，令同名相从，异名相消，余为法。又置下实乘列衰，所 得各为实。此可以置约法，则不复乘列衰，各以列衰为价。如此则凡用一百二十 四算也。〕</p>

          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E4%B9%9D%E7%AB%A0%E7%AE%97%E6%9C%AF/chapter9/"></a></h2>
    </header>
    <section class="post-excerpt">
      <p>
          <section class="post-content">
            <h1 id="卷九">卷九</h1>
<p>○ 句股（以御高深广远） 今有句三尺，股四尺，问为弦几何？答曰：五尺。</p>
<p>今有弦五尺，句三尺，问为股几何？答曰：四尺。</p>
<p>今有股四尺，弦五尺，问为句几何？答曰：三尺。</p>
<p>句股 〔短面曰句，长面曰股，相与结角曰弦。句短其股，股短其弦。将以施于诸 率，故先具此术以见其源也。〕 术曰：句、股各自乘，并，而开方除之，即弦。</p>
<p>〔句自乘为朱方，股自乘为青方。令出入相补，各从其类，因就其余不移动 也，合成弦方之幂。开方除之，即弦也。〕 又，股自乘，以减弦自乘。其余，开方除之，即句。</p>
<p>〔淳风等按：此术以句、股幂合成弦幂。句方于内，则句短于股。令股自乘， 以减弦自乘，余者即句幂也。故开方除之，即句也。〕 又，句自乘，以减弦自乘。其余，开方除之，即股。</p>
<p>〔句、股幂合以成弦幂，令去其一，则余在者皆可得而知之。〕 今有圆材，径二尺五寸。欲为方版，令厚七寸，问广几何？答曰：二尺四寸。</p>
<p>术曰：令径二尺五寸自乘，以七寸自乘，减之。其余，开方除之，即广。</p>
<p>〔此以圆径二尺五寸为弦，版厚七寸为句，所求广为股也。〕 今有木长二丈，围之三尺。葛生其下，缠木七周，上与木齐。问葛长几何？ 答曰：二丈九尺。</p>
<p>术曰：以七周乘围为股，木长为句，为之求弦。弦者，葛之长。</p>
<p>〔据围广，求从为木长者其形葛卷裹袤。以笔管，青线宛转，有似葛之缠木。</p>
<p>解而观之，则每周之间自有相间成句股弦。则其间葛长，弦。七周乘围，并合众 句以为一句；木长而股，短；术云木长谓之股，言之倒。句与股求弦，亦无围。</p>
<p>弦之自乘幂出上第一图。句、股幂合为弦幂，明矣。然二幂之数谓倒在于弦幂之 中而已。可更相表里，居里者则成方幂，其居表者则成矩幂。二表里形讹而数均。</p>
<p>又按：此图句幂之矩青，卷白表，是其幂以股弦差为广，股弦并为袤，而股幂方 其里。股幂之矩青，卷白表，是其幂以句弦差为广，句弦并为袤，而句幂方其里。</p>
<p>是故差之与并用除之，短、长互相乘也。〕 今有池方一丈，葭生其中央，出水一尺。引葭赴岸，适与岸齐。问水深、葭 长各几何？答曰：水深一丈二尺。葭长一丈三尺。</p>
<p>术曰：半池方自乘， 〔此以池方半之，得五尺为句；水深为股；葭长为弦。以句、弦见股，故令 句自乘，先见矩幂也。〕 以出水一尺自乘，减之。</p>
<p>〔出水者，股弦差。减此差幂于矩幂则除之。〕 余，倍出水除之，即得水深。</p>
<p>〔差为矩幂之广，水深是股。令此幂得出水一尺为长，故为矩而得葭长也。〕 加出水数，得葭长。</p>
<p>〔淳风等按：此葭本出水一尺，既见水深，故加出水尺数而得葭长也。〕 今有立木，系索其末，委地三尺。引索却行，去本八尺而索尽。问索长几何？ 答曰：一丈二尺六分尺之一。</p>
<p>术曰：以去本自乘， 〔此以去本八尺为句，所求索者，弦也。引而索尽、开门去阃者，句及股弦 差，同一术。去本自乘者，先张矩幂。〕 令如委数而一。</p>
<p>〔委地者，股弦差也。以除矩幂，即是股弦并也。〕 所得，加委地数而半之，即索长。</p>
<p>〔子不可半者，倍其母。加差者并，则两长。故又半之。其减差者并，而半 之，得木长也。〕 今有垣高一丈，倚木于垣，上与垣齐。引木却行一尺，其木至地。问木长几 何？答曰：五丈五寸。</p>
<p>术曰：以垣高一十尺自乘，如却行尺数而一。所得，以加却行尺数而半之， 即木长数。</p>
<p>〔此以垣高一丈为句，所求倚木者为弦，引却行一尺为股弦差。为术之意与 系索问同也。〕 今有圆材埋在壁中，不知大小。以锯锯之，深一寸，锯道长一尺。问径几何？ 答曰：材径二尺六寸。</p>
<p>术曰：半锯道自乘， 〔此术以锯道一尺为句，材径为弦，锯深一寸为股弦差之一半。锯道长是半 也。</p>
<p>淳风等按：下锯深得一寸为半股弦差。注云为股差差者，锯道也。〕 如深寸而一，以深寸增之，即材径。</p>
<p>〔亦以半增之。如上术，本当半之，今此皆同半，故不复半也。〕 今有开门去阃一尺，不合二寸。问门广几何？答曰：一丈一寸。</p>
<p>术曰：以去阃一尺自乘。所得，以不合二寸半之而一。所得，增不合之半， 即得门广。</p>
<p>〔此去阃一尺为句，半门广为弦，不合二寸以半之，得一寸为股弦差。求弦， 故当半之。今次以两弦为广数，故不复半之也。〕 今有户高多于广六尺八寸，两隅相去适一丈。问户高、广各几何？答曰：广 二尺八寸。高九尺六寸。</p>
<p>术曰：令一丈自乘为实。半相多，令自乘，倍之，减实。半其余，以开方除 之。所得，减相多之半，即户广；加相多之半，即户高。</p>
<p>〔令户广为句，高为股，两隅相去一丈为弦，高多于广六尺八寸为句股差。</p>
<p>按图为位，弦幂适满万寸。倍之，减句股差幂，开方除之。其所得即高广并数。</p>
<p>以差减并而半之，即户广。加相多之数，即户高也。今此术先求其半。一丈自乘 为朱幂四、黄幂一。半差自乘，又倍之，为黄幂四分之二，减实，半其余，有朱 幂二、黄幂四分之一。其于大方者四分之一。故开方除之，得高广并数半。减差 半，得广；加，得户高。又按：此图幂：句股相并幂而加其差幂，亦减弦幂，为 积。盖先见其弦，然后知其句与股。今适等，自乘，亦各为方，合为弦幂。令半 相多而自乘，倍之，又半并自乘，倍之，亦合为弦幂。而差数无者，此各自乘之， 而与相乘数，各为门实。及股长句短，同源而分流焉。假令句、股各五，弦幂五 十，开方除之，得七尺，有余一，不尽。假令弦十，其幂有百，半之为句、股二 幂，各得五十，当亦不可开。故曰：圆三、径一，方五、斜七，虽不正得尽理， 亦可言相近耳。其句股合而自相乘之幂者，令弦自乘，倍之，为两弦幂，以减之， 其余，开方除之，为句股差。加于合而半，为股；减差于合而半之，为句。句、 股、弦即高、广、邪。其出此图也，其倍弦为袤。令矩句即为幂，得广即句股差。</p>
<p>其矩句之幂，倍句为从法，开之亦句股差。以句股差幂减弦幂，半其余，差为从 法，开方除之，即句也。〕 今有竹高一丈，末折抵地，去本三尺。问折者高几何？答曰：四尺二十分尺 之一十一。</p>
<p>术曰：以去本自乘， 〔此去本三尺为句，折之余高为股，以先令句自乘之幂。〕 令如高而一。</p>
<p>〔凡为高一丈为股弦并，以除此幂得差。〕 所得，以减竹高而半余，即折者之高也。</p>
<p>〔此术与系索之类更相反覆也。亦可如上术，令高自乘为股弦并幂，去本自 乘为矩幂，减之，余为实。倍高为法，则得折之高数也。〕 今有二人同所立，甲行率七，乙行率三。乙东行，甲南行十步而斜东北与乙 会。问甲、乙行各几何？答曰：乙东行一十步半，甲斜行一十四步半及之。</p>
<p>术曰：令七自乘，三亦自乘，并而半之，以为甲斜行率。斜行率减于七自乘， 余为南行率。以三乘七为乙东行率。</p>
<p>〔此以南行为句，东行为股，斜行为弦，并句弦率七。欲引者，当以股率自 乘为幂，如并而一，所得为句弦差率。加并之半为弦率，以差率减，余为句率。</p>
<p>如是或有分，当通而约之乃定。术以同使无分母，故令句弦并自乘为朱、黄相连 之方。股自乘为青幂之矩，以句弦并为袤，差为广。今有相引之直，加损同上。</p>
<p>其图大体以两弦为袤，句弦并为广。引黄断其半为弦率。列用率七自乘者，句弦 并之率。故弦减之，余为句率。同立处是中停也，皆句弦并为率，故亦以句率同 其袤也。〕 置南行十步，以甲斜行率乘之；副置十步，以乙东行率乘之；各自为实。实 如南行率而一，各得行数。</p>
<p>〔南行十步者，所有见句求见弦、股，故以弦、股率乘，如句率而一。〕 今有句五步，股十二步。问句中容方几何？答曰：方三步十七分步之九。</p>
<p>术曰：并句、股为法，句、股相乘为实。实如法而一，得方一步。</p>
<p>〔句、股相乘为朱、青、黄幂各二。令黄幂袤于隅中，朱、青各以其类，令 从其两径，共成修之幂：中方黄为广，并句、股为袤。故并句、股为法。幂图： 方在句中，则方之两廉各自成小句股，而其相与之势不失本率也。句面之小句、 股，股面之小句、股各并为中率，令股为中率，并句、股为率，据见句五步而今 有之，得中方也。复令句为中率，以并句、股为率，据见股十二步而今有之，则 中方又可知。此则虽不效而法，实有法由生矣。下容圆率而似今有、衰分言之， 可以见之也。〕 今有句八步，股一十五步。问句中容圆径几何？答曰：六步。</p>
<p>术曰：八步为句，十五步为股，为之求弦。三位并之为法。以句乘股，倍之 为实。实如法，得径一步。</p>
<p>〔句、股相乘为图本体，朱、青、黄幂各二。倍之，则为各四。可用画于小 纸，分裁邪正之会，令颠倒相补，各以类合，成修幂：圆径为广，并句、股、弦 为袤。故并句、股、弦以为法。又以圆大体言之，股中青必令立规于横广，句、 股又邪三径均。而复连规，从横量度句、股，必合而成小方矣。又画中弦以规 除会，则句、股之面中央小句股弦：句之小股、股之小句皆小方之面，皆圆径之 半。其数故可衰。以句、股、弦为列衰，副并为法。以句乘未并者，各自为实。</p>
<p>实如法而一，得句面之小股可知也。以股乘列衰为实，则得股面之小句可知。言 虽异矣，及其所以成法之实，则同归矣。则圆径又可以表之差并：句弦差减股 为圆径；又，弦减句股并，余为圆径；以句弦差乘股弦差而倍之，开方除之，亦 圆径也。〕 今有邑方二百步，各中开门。出东门一十五步有木。问出南门几何步而见木？ 答曰：六百六十六步大半步。</p>
<p>术曰：出东门步数为法， 〔以句率为法也。〕 半邑方自乘为实，实如法得一步。</p>
<p>〔此以出东门十五步为句率，东门南至隅一百步为股率，南门东至隅一百步 为见句步。欲以见句求股，以为出南门数。正合半邑方自乘者，股率当乘见句， 此二者数同也。〕 今有邑东西七里，南北九里，各中开门。出东门一十五里有木。问出南门几 何步而见木？答曰：三百一十五步。</p>
<p>术曰：东门南至隅步数，以乘南门东至隅步数为实。以木去门步数为法。实 如法而一。</p>
<p>〔此以东门南至隅四里半为句率，出东门一十五里为股率，南门东至隅三里 半为见股。所问出南门即见股之句。为术之意，与上同也。〕 今有邑方不知大小，各中开门。出北门三十步有木，出西门七百五十步见木。</p>
<p>问邑方几何？答曰：一里。</p>
<p>术曰：令两出门步数相乘，因而四之，为实。开方除之，即得邑方。</p>
<p>〔按：半邑方，令半方自乘，出门除之，即步。令二出门相乘，故为半方邑 自乘，居一隅之积分。因而四之，即得四隅之积分。故为实，开方除，即邑方也。〕 今有邑方不知大小，各中开门。出北门二十步有木，出南门一十四步，折而 西行一千七百七十五步见木。问邑方几何？答曰：二百五十步。</p>
<p>术曰：以出北门步数乘西行步数，倍之，为实。</p>
<p>〔此以折而西行为股，自木至邑南一十四步为句，以出北门二十步为句率， 北门至西隅为股率，半广数。故以出北门乘折西行股，以股率乘句之幂。然此幂 居半，以西行。故又倍之，合东，尽之也。〕 并出南、北门步数，为从法，开方除之，即邑方。</p>
<p>〔此术之幂，东西如邑方，南北自木尽邑南十四步之幂，各南北步为广，邑 方为袤，故连两广为从法，并，以为隅外之幂也。〕 今有邑方一十里，各中开门。甲、乙俱从邑中央而出：乙东出；甲南出，出 门不知步数，邪向东北，磨邑隅，适与乙会。率：甲行五，乙行三。问甲、乙行 各几何？答曰：甲出南门八百步，邪东北行四千八百八十七步半，及乙。乙东行 四千三百一十二步半。</p>
<p>术曰：令五自乘，三亦自乘，并而半之，为邪行率；邪行率减于五自乘者， 余为南行率；以三乘五为乙东行率。</p>
<p>〔求三率之意与上甲乙同。〕 置邑方，半之，以南行率乘之，如东行率而一，即得出南门步数。</p>
<p>〔今半方，南门东至隅五里。半邑者，谓为小股也。求以为出南门步数。故 置邑方，半之，以南行句率乘之，如股率而一。〕 以增邑方半，即南行。</p>
<p>〔半邑者，谓从邑心中停也。〕 置南行步，求弦者，以邪行率乘之；求东行者，以东行率乘之，各自为实。</p>
<p>实如法，南行率，得一步。</p>
<p>〔此术与上甲乙同。〕 今有木去人不知远近。立四表，相去各一丈，令左两表与所望参相直。从后 右表望之，入前右表三寸。问木去人几何？答曰：三十三丈三尺三寸少半寸。</p>
<p>术曰：令一丈自乘为实，以三寸为法，实如法而一。</p>
<p>〔此以入前右表三寸为句率，右两表相去一丈为股率，左右两表相去一丈为 见句。所问木去人者，见句之股。股率当乘见句，此二率俱一丈，故曰自乘之。</p>
<p>以三寸为法。实如法得一寸。〕 今有山居木西，不知其高。山去木五十三里，木高九丈五尺。人立木东三里， 望木末适与山峰斜平。人目高七尺。问山高几何？答曰：一百六十四丈九尺六寸 太半寸。</p>
<p>术曰：置木高，减人目高七尺， 〔此以木高减人目高七尺，余有八丈八尺，为句率；去人目三里为股率；山 去木五十三里为见股，以求句。加木之高，故为山高也。〕 余，以乘五十三里为实。以人去木三里为法。实如法而一。所得，加木高， 即山高。</p>
<p>〔此术句股之义。〕 今有井，径五尺，不知其深。立五尺木于井上，从木末望水岸，入径四寸。</p>
<p>问井深几何？答曰：五丈七尺五寸。</p>
<p>术曰：置井径五尺，以入径四寸减之，余，以乘立木五尺为实。以入径四寸 为法。实如法得一寸。</p>
<p>〔此以入径四寸为句率，立木五尺为股率，井径之余四尺六寸为见句。问井 深者，见句之股也。〕 今有户不知高、广，竿不知长短。横之不出四尺，从之不出二尺，邪之适出。</p>
<p>问户高、广、邪各几何？答曰：广六尺。高八尺。邪一丈。</p>
<p>术曰：从、横不出相乘，倍，而开方除之。所得，加从不出，即户广； 〔此以户广为句，户高为股，户邪为弦。凡句之在股，或矩于表，或方于里。</p>
<p>连之者举表矩而端之。又从句方里令为青矩之表，未满黄方。满此方则两端之邪 重于隅中，各以股弦差为广，句弦差为袤。故两端差相乘，又倍之，则成黄方之 幂。开方除之，得黄方之面。其外之青知，亦以股弦差为广。故以股弦差加，则 为句也。〕 加横不出，即户高；两不出加之，得户邪。</p>

          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E4%BD%9B%E7%BB%8F/%E5%BF%83%E7%BB%8F/"></a></h2>
    </header>
    <section class="post-excerpt">
      <p>
          <section class="post-content">
            <h1 id="心经--玄奘法师译">心经 (-玄奘法师译)</h1>
<p>观自在菩萨，行深般若波罗蜜多时，照见五蕴皆空，度一切苦厄。舍利子，色不异空，空不异色；色即是空，空即是色。受、想、行、识，亦复如是。舍利子，是诸法空相，不生不灭，不垢不净，不增不减，是故空中无色，无受、想、行、识；无眼、耳、鼻、舌、身、意；无色、声、香、味、触、法；无眼界，乃至无意识界；无无明，亦无无明尽；乃至无老死，亦无老死尽。无苦、集、灭、道，无智亦无得，以无所得故。菩提萨埵，依般若波罗蜜多故，心无罣碍。无罣碍故，无有恐怖，远离颠倒梦想，究竟涅槃。三世诸佛，依般若波罗蜜多故，得阿耨多罗三藐三菩提。故知般若波罗蜜多，是大神咒，是大明咒，是无上咒，是无等等咒，能除一切苦，真实不虚。故说般若波罗蜜多咒，即说咒曰：“揭谛、揭谛，波罗揭谛，波罗僧揭谛，菩提萨婆诃。&rdquo;</p>

          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E4%BF%A1%E6%81%AF%E8%AE%BA%E5%92%8C%E7%BC%96%E7%A0%81/"></a></h2>
    </header>
    <section class="post-excerpt">
      <p>
          <section class="post-content">
            <p>信息论： 信息论是信息科学的主要理论之一，它主要研究 <code>可能性</code> 和 <code>存在性</code> 的问题
信息技术： 信息技术主要研究<code>如何实现</code>的问题</p>
<ol>
<li>信息理论的形成和发展</li>
</ol>
<p>1924年: Nyquist 解释了 <code>信号带宽</code> 和 <code>信息速率</code> 之间的关系;</p>
<p>1928年： Hartley 研究了通信系统 <code>传输信息的能力</code>， 给出了 <code>信息度量</code> 的方法;</p>
<p>1936年： Armstrong 提出了 <code>增大带宽可以加强抗干扰能力</code>;</p>
<p>1941-1944年： Shannon -&gt;</p>
<ul>
<li>用概率论的方法研究<code>通信系统</code></li>
<li>揭示了<code>通信系统</code>传递的对象是<code>信息</code></li>
<li>给予信息 <code>科学的定量描述</code></li>
<li>提出了 <code>信息熵</code> 的概念</li>
<li>指出通信系统的中心问题是在噪声下如何有效而可靠地传送信息，实现这一目的的主要方法是编码</li>
<li>&hellip;&hellip;</li>
</ul>
<ol start="2">
<li>信息论研究的内容</li>
</ol>
<blockquote>
<ul>
<li>狭义信息论（香农信息论）</li>
<li>一般信息论</li>
<li>广义信息论</li>
</ul>
</blockquote>

          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E6%95%B0%E5%AD%A6%E5%BD%92%E7%BA%B3%E6%B3%95/"></a></h2>
    </header>
    <section class="post-excerpt">
      <p>
          <section class="post-content">
            
          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E8%BF%AD%E4%BB%A3%E5%92%8C%E9%80%92%E5%BD%92%E7%9A%84%E5%8C%BA%E5%88%AB/"></a></h2>
    </header>
    <section class="post-excerpt">
      <p>
          <section class="post-content">
            <h1 id="迭代和递归的区别">迭代和递归的区别</h1>
<h2 id="迭代iteration">迭代（iteration）</h2>
<h2 id="递归recursion">递归（recursion）</h2>
<h2 id="例子">例子</h2>
<blockquote>
<p>计算 n!</p>
</blockquote>
<div class="highlight"><pre style="color:#f8f8f2;background-color:#272822;-moz-tab-size:4;-o-tab-size:4;tab-size:4"><code class="language-typescript" data-lang="typescript"><span style="color:#75715e">// 
</span><span style="color:#75715e"></span><span style="color:#66d9ef">public</span> <span style="color:#a6e22e">Factorial</span>(<span style="color:#a6e22e">n</span>: <span style="color:#66d9ef">number</span>) {
    <span style="color:#66d9ef">if</span>(<span style="color:#a6e22e">n</span> <span style="color:#f92672">&gt;</span> <span style="color:#ae81ff">1</span>) {
        <span style="color:#66d9ef">return</span> <span style="color:#a6e22e">n</span> <span style="color:#f92672">*</span> <span style="color:#a6e22e">Factorial</span>(<span style="color:#a6e22e">n</span> <span style="color:#f92672">-</span><span style="color:#ae81ff">1</span>);
    } <span style="color:#66d9ef">else</span> {
        <span style="color:#66d9ef">return</span> <span style="color:#ae81ff">1</span>;
    }
}
</code></pre></div><div class="highlight"><pre style="color:#f8f8f2;background-color:#272822;-moz-tab-size:4;-o-tab-size:4;tab-size:4"><code class="language-python" data-lang="python"><span style="color:#66d9ef">def</span> <span style="color:#a6e22e">factorial</span>(n):
    <span style="color:#66d9ef">if</span> n <span style="color:#f92672">&gt;</span> <span style="color:#ae81ff">1</span> :
        <span style="color:#66d9ef">return</span> n <span style="color:#f92672">*</span> factorial(n <span style="color:#f92672">=</span><span style="color:#ae81ff">1</span>);
    <span style="color:#66d9ef">else</span> :
        <span style="color:#66d9ef">return</span> <span style="color:#ae81ff">1</span>;
</code></pre></div>
          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    
        
<article class="post Basic">
    <header class="post-header">
        <h2 class="post-title"><a href="/basic/%E9%81%93%E5%BE%B7%E7%BB%8F%E8%87%AA%E6%B3%A8/%E7%AC%AC%E4%B8%80%E7%AB%A0/"></a></h2>
    </header>
    <section class="post-excerpt">
      <p>
          <section class="post-content">
            <h1 id="第一章">第一章</h1>
<p>道可道 非常道 名可名 非常名
无名天地之始 有名万物之母
故常无欲以观其妙 常有欲以观其徼
此两者同出而异名 同谓之玄 玄之又玄 众妙之门</p>
<h2 id="注">注</h2>

          </section>
      </p>
      
    </section>
    <footer class="post-meta">
        
            <img class="author-thumb" src="https://choy-mutao.github.io/images/user.png" alt="Author image" nopin="nopin" />
        
        
            Choy
        
        
        <time class="post-date" datetime="0001-01-01T00:00:00Z">
            1 Jan 0001
        </time>
    </footer>
</article>

    

    <nav class="pagination" role="navigation">
	
	    <a class="newer-posts" href="/page/8/">&larr; Newer Posts</a>
	
	<span class="page-number">Page 9 of 17</span>
	
	    <a class="older-posts" href="/page/10/">Older Posts &rarr;</a>
	
</nav>


</main>

    <footer class="site-footer clearfix">
        <section class="copyright"><a href="">穆 道</a> </section>
        
        <section class="poweredby">Proudly generated by <a class="icon-hugo" href="https://gohugo.io">HUGO</a>, with <a class="icon-theme" href="https://github.com/syui/hugo-theme-air">hugo-theme-air</a> theme</section>
        
    </footer>
    </div>
    <script type="text/javascript" src="https://choy-mutao.github.io/js/jquery.js"></script>
    <script type="text/javascript" src="https://choy-mutao.github.io/js/jquery.fitvids.js"></script>
    <script type="text/javascript" src="https://choy-mutao.github.io/js/index.js"></script>
    <script src="https://choy-mutao.github.io/js/particles.min.js"></script>
    <script src="https://choy-mutao.github.io/js/particles.js"></script>  

</body>
</html>

